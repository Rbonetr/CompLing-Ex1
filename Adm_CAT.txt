TÍTOL I
MISSIÓ DE LA COMUNITAT
Article 1
Per aquest Tractat, les ALTES PARTS CONTRACTANTS constitueixen entre si una
COMUNITAT EUROPEA DE L'ENERGIA ATÒMICA (EURATOM).
La Comunitat té com a missió contribuir, mitjançant l'establiment de les condicions
necessàries per a la creació i el creixement ràpids d'indústries nuclears, a l'elevació del
nivell de vida en els estats membres i al desenvolupament dels intercanvis amb els altres
països.
Article 2
Portal Jurídic de Catalunya
Per complir la seva missió, la Comunitat, en les condicions que preveu aquest Tractat, ha
de:
a) desenvolupar la recerca i assegurar la difusió dels coneixements tècnics;
b) establir normes de seguretat uniformes per a la protecció sanitària de la població i dels
treballadors i vetllar per la seva aplicació;
c) facilitar les inversions i garantir, fomentant especialment les iniciatives de les empreses,
l'establiment de les instal·lacions bàsiques necessàries per al desenvolupament de
l'energia nuclear a la Comunitat;
d) vetllar pel proveïment regular i equitatiu en minerals i combustibles nuclears de tots els
usuaris de la Comunitat;
e) garantir, mitjançant controls adequats, que els materials nuclears no s'utilitzin per a finalitats
diferents d'aquelles a què estiguin destinats;
f) exercir el dret de propietat que se li reconeix sobre els materials físsils especials;
g) assegurar mercats amplis i l'accés als mitjans tècnics més idonis, mitjançant la creació d'un
mercat comú de materials i equips especialitzats, la lliure circulació de capitals per a
inversions en el camp de l'energia nuclear i la llibertat d'ocupació d'especialistes dins de
la Comunitat;
h) establir amb els altres països i amb les organitzacions internacionals les relacions que
promoguin el progrés en la utilització pacífica de l'energia nuclear.
Article 3
(Derogat)
TÍTOL II
DISPOSICIONS DESTINADES A PROMOURE EL PROGRÉS EN L'ÀMBIT
DE L'ENERGIA NUCLEAR
CAPÍTOL 1
Desenvolupament de la recerca
Article 4
1. La Comissió s'ha d'encarregar de promoure i facilitar les recerques nuclears en els estats
membres i de completar-les mitjançant l'execució del programa de recerca i
d'ensenyament de la Comunitat.
2. Sobre això, l'acció de la Comissió s'ha d'exercir en l'àmbit definit a la llista que
constitueix l'annex I d'aquest Tractat.
Aquesta llista es pot modificar pel Consell, per majoria qualificada i a proposta de la
Comissió. Aquesta ha de consultar el Comitè Científic i Tècnic que preveu l'article 134.
Article 5
Per tal de fomentar la coordinació de les recerques empreses en els estats membres i de
poder completar-les, la Comissió ha d'invitar, bé mitjançant una petició especial adreçada
a un destinatari determinat i comunicada a l'Estat membre al qual pertanyi, o bé mitjançant
Portal Jurídic de Catalunya
una petició general i pública, els estats membres, les persones o les empreses que li
comuniquin els seus programes relatius a les recerques que especifiqui en la seva petició.
La Comissió, després d'haver donat als interessats tota mena de facilitats per exposar les
seves observacions, pot emetre un dictamen motivat sobre cadascun dels programes que
se li hagin comunicat. La Comissió ha d'emetre aquest dictamen a instància de l'Estat, la
persona o l'empresa que li hagi comunicat el programa.
La Comissió, per mitjà d'aquests dictàmens, ha de desaconsellar les duplicacions
innecessàries i ha d'orientar les recerques cap als sectors insuficientment estudiats. La
Comissió no pot publicar els programes sense el consentiment dels estats, les persones o
les empreses que els hi hagin comunicat.
La Comissió ha de publicar periòdicament una llista dels sectors de la recerca nuclear que
consideri insuficientment estudiats.
La Comissió pot reunir, per tal d'efectuar consultes recíproques i intercanvis d'informació,
els representants dels centres de recerca públics i privats i tota mena d'experts que portin
a terme recerques en aquest camp o en camps connexos.
Article 6
Per fomentar l'execució dels programes de recerca que se li comuniquin, la Comissió pot:
a) proporcionar assistència financera en el marc de contractes de recerca, a exclusió de
subvencions;
b) subministrar, a títol onerós o gratuït, els materials bàsics o els materials físsils especials de
què disposi per a l'execució d'aquests programes;
c) posar a disposició dels estats membres, les persones o les empreses, a títol onerós o gratuït,
instal·lacions, equips o assistència d'experts;
d) promoure un finançament en comú per part dels estats membres, les persones o les empreses
interessats.
Article 7
El Consell, per unanimitat i a proposta de la Comissió, que ha de consultar el Comitè
Científic i Tècnic, ha d'establir els programes de recerca i d'ensenyament de la Comunitat.
Aquests programes s'han de fixar per a un període màxim de cinc anys.
Els fons necessaris per a l'execució d'aquests programes s'han de consignar cada any en
el pressupost de recerca i d'inversions de la Comunitat.
La Comissió ha de garantir l'execució dels programes i n'ha de presentar anualment un
informe al Consell.
La Comissió ha de mantenir informat el Comitè Econòmic i Social sobre les línies
generals dels programes de recerca i d'ensenyament de la Comunitat.
Article 8
1. La Comissió, amb la consulta prèvia al Comitè Científic i Tècnic, ha de crear un Centre
Comú de Recerques Nuclears.
El Centre s'ha d'encarregar de l'execució dels programes de recerca i de les altres tasques
que li confiï la Comissió.
Portal Jurídic de Catalunya
El Centre ha d'establir, a més, una terminologia nuclear uniforme i un sistema únic de
contrast.
El Centre ha d'organitzar una Oficina Central de Mesures Nuclears.
2. Les activitats del Centre es poden exercir, per raons geogràfiques o funcionals, en
diferents establiments.
Article 9
1. Després d'haver sol·licitat el dictamen del Comitè Econòmic i Social, la Comissió pot
crear, en el marc del Centre Comú de Recerques Nuclears, escoles per a la formació
d'especialistes, particularment en els camps de la prospecció minera, de la producció de
materials nuclears de gran puresa, del tractament dels combustibles irradiats, de
l'enginyeria atòmica, de la protecció sanitària, de la producció i de la utilització dels
radioisòtops.
La Comissió ha de determinar les modalitats de l'ensenyament.
2. S'ha de crear una institució de nivell universitari, les modalitats de funcionament de la
qual ha de fixar el Consell, per majoria qualificada i a proposta de la Comissió.
Article 10
La Comissió pot confiar, mitjançant un contracte, l'execució de determinades parts del
programa de recerca de la Comunitat a estats membres, persones o empreses, així com a
tercers estats, organitzacions internacionals o a nacionals de tercers estats.
Article 11
La Comissió ha de publicar els programes de recerca a què es refereixen els articles 7, 8
i 10, així com informes periòdics sobre l'estat de la seva execució.
CAPÍTOL 2
Difusió dels coneixements
Secció 1
Coneixements de què pot disposar la Comunitat
Article 12
Els estats membres, les persones i les empreses tenen dret, amb la petició prèvia a la
Comissió, a beneficiar-se de llicències d'ús no exclusiu de patents, títols de protecció
provisional, models d'utilitat o sol·licituds de patents, que siguin propietat de la
Comunitat, sempre que aquells siguin capaços d'explotar de manera efectiva les
invencions que aquests protegeixen.
La Comissió ha de concedir, en les mateixes condicions, subllicències d'ús de patents,
títols de protecció provisional, models d'utilitat o sol·licituds de patents, quan la
Comunitat gaudeixi de llicències contractuals que prevegin aquesta facultat.
En les condicions que es determinin de comú acord amb els beneficiaris, la Comissió ha
de concedir aquestes llicències o subllicències i ha de comunicar tots els coneixements
necessaris per a la seva explotació. Aquestes condicions s'han de referir, en particular, al
Portal Jurídic de Catalunya
pagament d'una indemnització adequada i, eventualment, al dret del beneficiari de
concedir subllicències a tercers, així com a l'obligació de considerar els coneixements
comunicats secrets de fabricació.
A falta d'acord sobre l'establiment de les condicions que preveu el paràgraf tercer, els
beneficiaris poden recórrer al Tribunal de Justícia de la Unió Europea per tal que es fixin
les condicions apropiades.
Article 13
La Comissió ha de comunicar als estats membres, les persones i les empreses els
coneixements que no preveu l'article 12 adquirits per la Comunitat i que resultin de
l'execució del seu programa de recerca o que se li hagin comunicat amb la facultat de
disposar-ne lliurement.
Tanmateix, la Comissió pot subordinar la comunicació d'aquests coneixements a la
condició que segueixin sent confidencials i no es transmetin a tercers.
La Comissió no pot comunicar els coneixements adquirits que estiguin subjectes a
restriccions quant al seu ús i difusió —com ara els anomenats coneixements classificats—
llevat que garanteixi l'observança d'aquestes restriccions.
Secció 2
Altres coneixements
a)
Difusió mitjançant un procediment amistós
Article 14
La Comissió ha de procurar obtenir o que s'obtingui mitjançant un procediment amistós
la comunicació de coneixements útils per a la consecució dels objectius de la Comunitat
i la concessió de llicències d'explotació de patents, títols de protecció provisional, models
d'utilitat o sol·licituds de patents que protegeixin aquests coneixements.
Article 15
La Comissió ha d'establir un procediment pel qual els estats membres, les persones i les
empreses puguin intercanviar pel seu conducte els resultats provisionals o definitius de
les seves recerques, en la mesura en què no es tracti de resultats adquirits per la Comunitat,
procedents de recerques efectuades per manament de la Comissió.
El procediment esmentat ha de garantir el caràcter confidencial dels intercanvis.
Tanmateix, els resultats comunicats, els pot transmetre la Comissió al Centre Comú de
Recerques Nuclears als efectes de documentació, sense que aquesta transmissió impliqui
un dret d'utilització que no hagi concedit l'autor de la comunicació.
b)
Comunicació d'ofici a la Comissió
Article 16
Portal Jurídic de Catalunya
1. Una vegada dipositada una sol·licitud de patent o de model d'utilitat relatiu a un objecte
específicament nuclear davant d'un Estat membre, aquest Estat ha d'obtenir el
consentiment del sol·licitant per poder comunicar immediatament a la Comissió el
contingut de la sol·licitud.
En cas de consentiment del sol·licitant, la comunicació esmentada s'ha de fer en el termini
de tres mesos a partir del dipòsit de la sol·licitud. A falta de consentiment del sol·licitant,
l'Estat membre ha de notificar a la Comissió, en el mateix termini, l'existència d'aquesta
sol·licitud.
La Comissió pot demanar a l'Estat membre que li comuniqui el contingut d'una sol·licitud
l'existència de la qual se li hagi notificat.
La Comissió ha de presentar la seva petició en el termini de dos mesos a partir de la
notificació. Qualsevol pròrroga d'aquest termini comporta una pròrroga igual del termini
que preveu el paràgraf sisè.
L'Estat membre que hagi rebut la petició de la Comissió està obligat a obtenir de nou el
consentiment del sol·licitant per poder comunicar el contingut de la sol·licitud. En cas de
consentiment, aquesta comunicació s'ha de fer sense cap demora.
A falta de consentiment del sol·licitant, l'Estat membre ha d'efectuar, tanmateix, efectuar
la comunicació esmentada a la Comissió en el termini de divuit mesos a partir del dipòsit
de la sol·licitud.
2. Els estats membres estan obligats a comunicar a la Comissió, en el termini de divuit
mesos a partir del dipòsit, l'existència de qualsevol sol·licitud de patent o de model
d'utilitat encara no publicada que, segons la seva opinió, i després d'un primer examen,
es refereixi a un objecte que, sense ser específicament nuclear, estigui directament
relacionat amb el desenvolupament de l'energia nuclear a la Comunitat i sigui essencial
per a aquest.
A petició de la Comissió, el contingut de la sol·licitud se li ha de comunicar en un termini
de dos mesos.
3. Els estats membres han de reduir en la mesura del possible la durada del procediment
relatiu a les sol·licituds de patents o de models d'utilitat referents als objectes que
esmenten els apartats 1 i 2 que hagin estat objecte d'una petició de la Comissió, a fi que
aquestes sol·licituds es puguin publicar en el termini més breu possible.
4. La Comissió ha de considerar confidencials les comunicacions abans esmentades.
Aquestes comunicacions només es poden fer als efectes de documentació. Tanmateix, la
Comissió pot utilitzar les invencions comunicades amb el consentiment del sol·licitant, o
d'acord amb els articles 17 a 23, tots dos inclusivament.
5. Les disposicions d'aquest article no són aplicables quan un acord subscrit amb un tercer
Estat o una organització internacional s'oposi a la comunicació esmentada.
c)
Concessió de llicències per via arbitral o d'ofici
Article 17
1. A falta d'un acord amistós, es poden concedir llicències no exclusives, per via arbitral
o d'ofici, en les condicions que determinen els articles 18 a 23, tots dos inclusivament:
Portal Jurídic de Catalunya
a) a la Comunitat, o a les empreses comunes a les quals es confereixi aquest dret en virtut de
l'article 48, respecte de les patents, els títols de protecció provisional o els models d'utilitat
que protegeixin invencions directament relacionades amb les recerques nuclears, sempre
que la concessió de les llicències esmentades sigui necessària per a la prossecució de les
seves pròpies recerques o indispensable per al funcionament de les seves instal·lacions.
A instància de la Comissió, les llicències esmentades impliquen la facultat d'autoritzar
tercers perquè utilitzin la invenció, en la mesura en què aquests últims executin treballs o
encàrrecs a compte de la Comunitat o de les empreses comunes;
b) a les persones o empreses que així ho hagin sol·licitat a la Comissió, respecte de les patents,
els títols de protecció provisional o els models d'utilitat que protegeixin una invenció
directament relacionada amb el desenvolupament de l'energia nuclear a la Comunitat i
essencial per a aquest, sempre que es compleixin totes les condicions següents:
i) que hagi transcorregut un termini mínim de quatre anys des del dipòsit de la sol·licitud de la
patent, excepte si es tracta d'una invenció relativa a un objecte específicament nuclear;
ii) que, pel que fa a la invenció esmentada, no estiguin satisfetes les necessitats que resulten del
desenvolupament de l'energia nuclear en els territoris d'un Estat membre on es protegeixi
la invenció, tal com la Comissió concep aquest desenvolupament;
iii) que el titular, invitat a satisfer directament o per mitjà dels seus concessionaris aquestes
necessitats, no s'atingui a aquesta invitació;
iv) que les persones o les empreses beneficiàries estiguin en condicions de satisfer de manera
efectiva aquestes necessitats mitjançant l'explotació de la invenció.
▼C3
Els estats membres no poden adoptar, per satisfer aquestes necessitats, cap de les mesures
coercitives previstes en la seva legislació nacional que tinguin per efecte restringir la
protecció dispensada a la invenció, llevat de la petició prèvia de la Comissió.
▼B
2. No es pot concedir cap llicència no exclusiva en les condicions que preveu l'apartat
anterior si el titular prova l'existència d'un motiu legítim, en particular, el fet de no haver
pogut disposar d'un període de temps suficient.
3. La concessió d'una llicència d'acord amb l'apartat 1 dona dret a una indemnització total,
l'import de la qual s'ha de convenir entre el titular de la patent, el títol de protecció
provisional o el model d'utilitat i el beneficiari de la llicència.
4. Les disposicions d'aquest article no afecten les estipulacions del Conveni de París per
a la protecció de la propietat industrial.
Article 18
Amb les finalitats que preveu aquesta secció, es crea un Comitè d'Arbitratge; el Consell
n'ha de designar els membres i n'ha d'establir el reglament, a proposta del Tribunal de
Justícia de la Unió Europea.
Les parts poden interposar un recurs d'efecte suspensiu davant del Tribunal de Justícia de
la Unió Europea contra les decisions del Comitè d'Arbitratge, en el termini d'un mes a
partir de la seva notificació. El control del Tribunal de Justícia de la Unió Europea s'ha
de limitar a l'examen de la regularitat formal de la decisió i de la interpretació de les
disposicions d'aquest Tractat pel Comitè d'Arbitratge.
Portal Jurídic de Catalunya
Les decisions definitives del Comitè d'Arbitratge tenen valor de cosa jutjada entre les
parts interessades i força executiva en les condicions que determina l'article 164.
Article 19
Quan, a falta d'un acord amistós, la Comissió es proposi obtenir la concessió de llicències
en algun dels casos que preveu l'article 17, l'ha de comunicar al titular de la patent, el títol
de protecció provisional, el model d'utilitat o de la sol·licitud de la patent, i en la seva
comunicació ha d'esmentar el nom del beneficiari i l'abast de la llicència.
Article 20
El titular pot proposar, en el termini d'un mes a partir de la recepció de la comunicació a
què es refereix l'article 19, a la Comissió i, si s'escau, al tercer beneficiari la formalització
d'un compromís per tal de sotmetre la qüestió al Comitè d'Arbitratge.
Si la Comissió o el tercer beneficiari es neguen a formalitzar aquest compromís, la
Comissió no pot demanar a l'Estat membre o a les seves autoritats competents que
concedeixin o ordenin concedir la llicència.
Si el Comitè d'Arbitratge, al qual es recorre en virtut del compromís, reconeix que la
petició de la Comissió és conforme a les disposicions de l'article 17, ha de dictar una
decisió motivada, que impliqui la concessió de la llicència a favor del beneficiari i en
determini les condicions i la remuneració en la mesura en què les parts no s'hagin posat
d'acord sobre aquestes.
Article 21
Quan el titular no proposi recórrer al Comitè d'Arbitratge, la Comissió pot demanar a
l'Estat membre interessat o a les seves autoritats competents que concedeixin o ordenin
concedir la llicència.
Si l'Estat membre o les seves autoritats competents consideren, havent escoltat el titular,
que no es compleixen les condicions que preveu l'article 17, han de notificar a la Comissió
la seva negativa a concedir o a ordenar concedir la llicència.
Si l'Estat membre es nega a concedir o a ordenar concedir la llicència, o no dona en el
termini de quatre mesos des de la petició cap explicació sobre la concessió de la llicència,
la Comissió disposa d'un termini de dos mesos per recórrer al Tribunal de Justícia de la
Unió Europea.
El titular ha de ser escoltat en el procediment davant del Tribunal de Justícia de la Unió
Europea.
Si la sentència del Tribunal de Justícia de la Unió Europea reconeix que es compleixen
les condicions que preveu l'article 17, l'Estat membre interessat o les seves autoritats
competents estan obligats a adoptar les mesures necessàries per a l'execució de la
sentència.
Article 22
1. A falta d'un acord sobre la quantia de la indemnització entre el titular de la patent, el
títol de protecció provisional o el model d'utilitat i el beneficiari de la llicència, els
interessats poden formalitzar un compromís per tal de sotmetre la qüestió al Comitè
d'Arbitratge.
Portal Jurídic de Catalunya
En aquest cas, les parts han de renunciar a qualsevol recurs, a excepció del que esmenta
l'article 18.
2. Si el beneficiari es nega a formalitzar aquest compromís, la llicència de què gaudeix es
considera nul·la.
Si el titular es nega a formalitzar el compromís esmentat, la indemnització que preveu
aquest article l'han de fixar les autoritats nacionals competents.
Article 23
Les decisions del Comitè d'Arbitratge o de les autoritats nacionals competents són
susceptibles de revisió respecte de les condicions de la llicència, transcorregut el termini
d'un any i sempre que fets nous ho justifiquin.
La revisió competeix a l'autoritat de la qual emani la decisió.
Secció 3
Disposicions relatives al secret
Article 24
Els coneixements adquirits per la Comunitat mitjançant l'execució del seu programa de
recerca, la divulgació dels quals pugui perjudicar els interessos de la defensa d'un o
diversos estats membres, queden sotmesos a un règim de secret en les condicions
següents:
1) Un reglament de seguretat, adoptat pel Consell, a proposta de la Comissió, ha de determinar,
tenint en compte el que disposa aquest article, els diferents règims de secret aplicables i
les mesures de seguretat apropiades per a cadascun.
2) La Comissió ha de sotmetre provisionalment al règim de secret previst sobre això en el
reglament de seguretat els coneixements la divulgació dels quals pugui perjudicar, al seu
entendre, els interessos de la defensa d'un o diversos estats membres.
La Comissió ha de comunicar immediatament aquests coneixements als estats membres,
que estan obligats a garantir provisionalment el secret en les mateixes condicions.
En el termini de tres mesos, els estats membres han d'informar la Comissió de si volen
mantenir el règim aplicat provisionalment, substituir-lo per un altre o aixecar el secret.
Quan expiri aquest termini s'ha d'aplicar el règim més estricte dels sol·licitats. La
Comissió ho ha de notificar als estats membres.
A petició de la Comissió o d'un Estat membre, el Consell pot aplicar, per unanimitat, en
qualsevol moment un altre règim o aixecar el secret. El Consell ha d'obtenir el dictamen
de la Comissió abans de pronunciar-se sobre la petició d'un Estat membre.
3) Les disposicions dels articles 12 i 13 no són aplicables als coneixements sotmesos a un
règim de secret.
Tanmateix, sempre que es respectin les mesures de seguretat aplicables:
a) els coneixements que esmenten els articles 12 i 13 poden ser comunicats per la Comissió:
i) a una empresa comuna;
Portal Jurídic de Catalunya
ii) a una persona o empresa diferent d'una empresa comuna per conducte de l'Estat membre en
els territoris del qual aquella exerceixi la seva activitat;
b) els coneixements a què es refereix l'article 13 els pot comunicar un Estat membre a una
persona o empresa, diferent d'una empresa comuna, que exerceixi la seva activitat en els
territoris d'aquest Estat, sempre que notifiqui la comunicació esmentada a la Comissió;
c) a més, cada Estat membre té dret a exigir de la Comissió, per atendre les seves pròpies
necessitats o les d'una persona o empresa que exerceixi la seva activitat en els territoris
d'aquest Estat, la concessió d'una llicència de conformitat amb l'article 12.
Article 25
1. L'Estat membre que comuniqui l'existència o el contingut d'una sol·licitud de patent o
de model d'utilitat referent a un objecte previst en els apartats 1 o 2 de l'article 16 ha de
notificar, si s'escau, la necessitat de sotmetre aquesta sol·licitud, per raons de defensa, al
règim de secret que indiqui, i n'ha de precisar la probable durada.
La Comissió ha de transmetre als altres estats membres totes les comunicacions rebudes
en aplicació del paràgraf precedent. La Comissió i els estats membres estan obligats a
respectar les mesures que, d'acord amb el reglament de seguretat, comporti el règim de
secret requerit per l'Estat d'origen.
2. La Comissió pot transmetre, així mateix, aquestes comunicacions bé a les empreses
comunes, o bé, per conducte d'un Estat membre, a una persona o empresa diferent d'una
empresa comuna i que exerceixi la seva activitat en els territoris d'aquest Estat.
Les invencions a què es refereixen les sol·licituds que esmenta l'apartat 1 només es poden
utilitzar amb el consentiment del sol·licitant, o de conformitat amb el que disposen els
articles 17 a 23, tots dos inclusivament.
Les comunicacions i, si s'escau, la utilització a què al·ludeix el present apartat queden
sotmeses a les mesures que, d'acord amb el reglament de seguretat, comporti el règim de
secret requerit per l'Estat d'origen.
Aquestes comunicacions estan supeditades en tots els casos al consentiment de l'Estat
d'origen. Les comunicacions i la utilització només es poden denegar per raons de defensa.
3. A petició de la Comissió o d'un Estat membre, el Consell pot aplicar, per unanimitat,
en qualsevol moment un altre règim o aixecar el secret. El Consell ha d'obtenir el
dictamen de la Comissió abans de pronunciar-se sobre la petició d'un Estat membre.
Article 26
1. Quan els coneixements a què es refereixen les patents, les sol·licituds de patent, els
títols de protecció provisional, els models d'utilitat o les sol·licituds de models d'utilitat
se sotmetin a secret de conformitat amb les disposicions dels articles 24 i 25, els estats
que hagin demanat l'aplicació d'aquest règim no poden denegar l'autorització per al
dipòsit de les sol·licituds corresponents en els altres estats membres.
Cada Estat membre ha d'adoptar les mesures necessàries perquè aquests títols i
sol·licituds romanguin sota secret, segons el procediment que prevegin les disposicions
legals i reglamentàries nacionals.
2. Respecte dels coneixements sotmesos a secret d'acord amb l'article 24, el dipòsit de
sol·licituds fora dels estats membres només s'admet amb el consentiment unànime
d'aquests últims. Si aquests estats no han pres una posició sobre això, el consentiment es
Portal Jurídic de Catalunya
considera atorgat transcorregut un termini de sis mesos des de la data de comunicació
d'aquests coneixements per la Comissió als estats membres.
Article 27
La indemnització del perjudici sofert pel sol·licitant com a conseqüència de la imposició
del secret per raons de defensa es regeix per les lleis nacionals dels estats membres, i
incumbeix a l'Estat que hagi sol·licitat la imposició del secret o hagi provocat bé el seu
agreujament o pròrroga, o bé la prohibició del dipòsit de sol·licituds fora de la Comunitat.
En cas que diversos estats membres hagin provocat l'agreujament o la pròrroga del secret,
o la prohibició del dipòsit de sol·licituds fora de la Comunitat, estan obligats a reparar
solidàriament el perjudici que resulti de la seva acció.
La Comunitat no pot reclamar cap indemnització en virtut d'aquest article.
Secció 4
Disposicions particulars
Article 28
En cas que, com a conseqüència de la seva comunicació a la Comissió, les sol·licituds de
patents o de models d'utilitat encara no publicats, o les patents o els models d'utilitat
mantinguts secrets per raons de defensa, s'utilitzin indegudament o arribin a coneixement
d'un tercer no autoritzat, la Comunitat està obligada a reparar el dany sofert per
l'interessat.
La Comunitat, sense perjudici dels seus propis drets contra l'autor, s'ha de subrogar als
interessats per a l'exercici del seu dret a recórrer contra tercers, en la mesura en què hagi
assumit la reparació del dany. Això no afecta el dret de la Comunitat d'actuar, de
conformitat amb les disposicions generals vigents, contra l'autor del perjudici.
Article 29
Qualsevol acord o contracte que tingui com a objecte un intercanvi de coneixements
científics o industrials, en matèria nuclear, entre un Estat membre, una persona o una
empresa i un tercer Estat, organització internacional o un nacional d'un tercer Estat, i que
requereixi per una part o l'altra la signatura d'un Estat que actuï en l'exercici de la seva
sobirania, l'ha de subscriure la Comissió.
Tanmateix, la Comissió pot autoritzar un Estat membre, una persona o una empresa
perquè subscrigui aquests acords en les condicions que consideri apropiades, sense
perjudici del que disposen els articles 103 i 104.
CAPÍTOL 3
Protecció sanitària
Article 30
A la Comunitat s'han d'establir normes bàsiques per a la protecció sanitària de la població
i els treballadors contra els perills que resultin de les radiacions ionitzants.
S'entén per normes bàsiques:
Portal Jurídic de Catalunya
a) les dosis màximes admissibles amb un marge de seguretat suficient;
b) les exposicions i contaminacions màximes admissibles;
c) els principis fonamentals de la vigilància mèdica dels treballadors.
Article 31
Les normes bàsiques les ha d'elaborar la Comissió, amb el dictamen previ d'un grup de
personalitats designades pel Comitè Científic i Tècnic entre els experts científics dels
estats membres, especialment entre els experts en matèria de salut pública. La Comissió
ha de sol·licitar el dictamen del Comitè Econòmic i Social sobre les normes bàsiques així
elaborades.
El Consell, amb la consulta prèvia al Parlament Europeu, ha de determinar, per majoria
qualificada i a proposta de la Comissió, que li ha de remetre els dictàmens dels comitès
que hagi rebut, les normes bàsiques esmentades.
Article 32
A petició de la Comissió o d'un Estat membre, les normes bàsiques es poden revisar o
completar segons el procediment que estableix l'article 31.
La Comissió ha de procedir a la instrucció de qualsevol petició formulada per un Estat
membre.
Article 33
Cada Estat membre ha d'adoptar les disposicions legals, reglamentàries i administratives
adequades per garantir l'observança de les normes bàsiques establertes, i ha de prendre
les mesures necessàries pel que fa a l'ensenyament, l'educació i la formació professional.
La Comissió ha de formular les recomanacions necessàries per tal d'assegurar
l'harmonització de les disposicions aplicables, sobre això, en els estats membres.
Amb aquesta finalitat, els estats membres han de comunicar a la Comissió les disposicions
aplicables en el moment de l'entrada en vigor d'aquest Tractat, així com els ulteriors
projectes de disposicions de la mateixa naturalesa.
Les eventuals recomanacions de la Comissió referents als projectes de disposicions s'han
de formular en el termini de tres mesos a partir de la comunicació d'aquests projectes.
Article 34
Qualsevol Estat membre, en els territoris del qual s'hagin de dur a terme experiments
particularment perillosos, ha d'adoptar disposicions suplementàries per a la protecció
sanitària, després d'haver rebut el dictamen de la Comissió sobre aquestes.
Es requereix el dictamen favorable de la Comissió quan els efectes d'aquests experiments
es puguin deixar sentir en els territoris de la resta d'estats membres.
Article 35
Cada Estat membre ha de crear les instal·lacions necessàries a fi de controlar de manera
permanent l'índex de radioactivitat de l'atmosfera, de les aigües i del sòl, així com
l'observança de les normes bàsiques.
La Comissió té dret d'accés a aquestes instal·lacions de control; en pot verificar el
funcionament i l'eficàcia.
Portal Jurídic de Catalunya
Article 36
La informació relativa als controls que esmenta l'article 35 l'han de comunicar
regularment les autoritats competents a la Comissió, a fi de tenir-la al corrent de l'índex
de radioactivitat que pugui afectar la població.
Article 37
Cada Estat membre ha de subministrar a la Comissió les dades generals sobre qualsevol
projecte d'evacuació, sigui quina sigui la seva forma, dels residus radioactius, que
permetin determinar si l'execució d'aquest projecte pot donar lloc a una contaminació
radioactiva de les aigües, del sòl o de l'espai aeri d'un altre Estat membre.
La Comissió, amb la consulta prèvia al grup d'experts que preveu l'article 31, ha d'emetre
el seu dictamen en un termini de sis mesos.
Article 38
La Comissió ha d'adreçar als estats membres recomanacions sobre l'índex de
radioactivitat de l'atmosfera, de les aigües i del sòl.
En cas d'urgència, la Comissió ha d'adoptar una directiva per intimar l'Estat membre de
què es tracti a prendre, en el termini que aquesta determini, totes les mesures necessàries
per evitar una infracció de les normes bàsiques i assegurar el respecte de les regulacions
pertinents.
Si l'Estat esmentat no s'até, en el termini fixat, a la directiva de la Comissió, aquesta o
qualsevol Estat membre interessat pot recórrer, no obstant el que disposen els articles 258
i 259 del Tractat de funcionament de la Unió Europea, immediatament al Tribunal de
Justícia de la Unió Europea.
Article 39
La Comissió ha de crear en el marc del Centre Comú de Recerques Nuclears, tan aviat
com aquest s'hagi establert, una secció de documentació i d'estudi de les qüestions
relacionades amb la protecció sanitària.
Aquesta secció té per missió, en particular, reunir la documentació i la informació a què
es refereixen els articles 33, 36 i 37 i ajudar la Comissió en l'exercici de les funcions que
se li assignen en aquest capítol.
CAPÍTOL 4
Inversions
Article 40
A fi d'estimular la iniciativa de les persones i les empreses i facilitar un desenvolupament
coordinat de les seves inversions en l'àmbit nuclear, la Comissió ha de publicar
periòdicament programes de caràcter indicatiu, que s'han de referir, en especial, als
objectius de producció d'energia nuclear i a les inversions de qualsevol ordre necessàries
per a la consecució d'aquests objectius.
La Comissió ha de sol·licitar el dictamen del Comitè Econòmic i Social sobre els
programes esmentats, abans de la seva publicació.
Article 41
Portal Jurídic de Catalunya
Les persones i les empreses que duguin a terme activitats relacionades amb els sectors
industrials enumerats a l'annex II d'aquest Tractat han de comunicar a la Comissió els
projectes d'inversió relatius a les instal·lacions noves, així com a les substitucions o
transformacions que responguin als criteris que, sobre la seva naturalesa i importància,
hagi definit el Consell, a proposta de la Comissió.
La llista dels sectors industrials abans esmentats la pot modificar el Consell, per majoria
qualificada i a proposta de la Comissió, que ha de sol·licitar prèviament el dictamen del
Comitè Econòmic i Social.
Article 42
Els projectes a què es refereix l'article 41 s'han de comunicar a la Comissió i, amb fins
informatius, a l'Estat membre interessat, com a molt tard, tres mesos abans de la
subscripció dels primers contractes amb els proveïdors o tres mesos abans del
començament dels treballs, si aquests els ha de dur a terme l'empresa amb mitjans propis.
El Consell, a proposta de la Comissió, pot modificar el termini esmentat.
Article 43
La Comissió ha d'examinar amb les persones o les empreses tots els aspectes dels
projectes d'inversió relacionats amb els objectius d'aquest Tractat.
La Comissió ha de comunicar el seu parer a l'Estat membre interessat.
Article 44
Amb el consentiment dels estats membres, les persones i les empreses interessats, la
Comissió pot publicar els projectes d'inversió que se li comuniquin.
CAPÍTOL 5
Empreses comunes
Article 45
Les empreses d'una importància capital per al desenvolupament de la indústria nuclear a
la Comunitat es poden constituir en empreses comunes, tal com les defineix aquest
Tractat, de conformitat amb el que disposen els articles següents.
Article 46
1. Qualsevol projecte de constitució d'una empresa comuna, que emani de la Comissió,
d'un Estat membre o de qualsevol altra font, l'ha d'examinar la Comissió.
Amb aquesta finalitat, la Comissió ha de sol·licitar el dictamen dels estats membres, així
com de qualsevol organisme públic o privat que, segons el seu parer, sigui capaç
d'orientar-la.
2. La Comissió ha de transmetre al Consell, juntament amb el seu dictamen motivat,
qualsevol projecte de constitució d'una empresa comuna.
Si la Comissió emet un dictamen favorable sobre la necessitat de l'empresa comuna
projectada, ha de sotmetre al Consell propostes relatives a:
a) la ubicació;
Portal Jurídic de Catalunya
b) els estatuts;
c) el volum i ritme del finançament;
d) l'eventual participació de la Comunitat en el finançament de l'empresa comuna;
e) l'eventual participació d'un tercer Estat, organització internacional o un nacional d'un tercer
Estat en el finançament o la gestió de l'empresa comuna;
f) la concessió de tots o part dels avantatges enumerats a l'annex III d'aquest Tractat.
La Comissió hi ha d'adjuntar un informe detallat sobre la totalitat del projecte.
Article 47
El Consell, quan la Comissió li sotmeti l'afer, pot sol·licitar a aquesta les informacions i
els estudis complementaris que consideri necessaris.
Si el Consell considera, per majoria qualificada, que un projecte transmès per la Comissió
amb un dictamen desfavorable, tanmateix, s'ha de dur a terme, la Comissió queda
obligada a presentar al Consell les propostes i l'informe detallat a què al·ludeix l'article
46.
En cas de dictamen favorable de la Comissió o en el cas que esmenta el paràgraf anterior,
el Consell ha de decidir, per majoria qualificada, sobre cada proposta de la Comissió.
Tanmateix, el Consell ha de decidir per unanimitat sobre:
a) la participació de la Comunitat en el finançament de l'empresa comuna;
b) la participació d'un tercer Estat, organització internacional o un nacional d'un tercer Estat
en el finançament o la gestió de l'empresa comuna.
Article 48
El Consell, per unanimitat i a proposta de la Comissió, pot declarar aplicables a cada
empresa comuna tots o part dels avantatges enumerats a l'annex III d'aquest Tractat;
cadascun dels estats membres ha de garantir, per la seva part, l'aplicació d'aquests
avantatges.
El Consell pot determinar, d'acord amb el mateix procediment, les condicions a què queda
supeditada la concessió dels avantatges esmentats.
Article 49
L'empresa comuna es constitueix per decisió del Consell.
Totes les empreses comunes tenen personalitat jurídica.
L'empresa comuna gaudeix en cadascun dels estats membres de la capacitat jurídica més
àmplia que les legislacions nacionals respectives reconeixen a les persones jurídiques; en
particular, pot adquirir i alienar béns mobles i immobles i comparèixer en judicis.
Llevat d'una disposició en contra d'aquest Tractat o dels seus estatuts, totes les empreses
comunes queden sotmeses a les normes aplicables a les empreses industrials o comercials;
els estatuts es poden remetre subsidiàriament a les legislacions nacionals dels estats
membres.
Sense perjudici de les competències atribuïdes al Tribunal de Justícia de la Unió Europea
en virtut d'aquest Tractat, els litigis que afectin les empreses comunes els han de resoldre
els òrgans jurisdiccionals nacionals competents.
Portal Jurídic de Catalunya
Article 50
Els estatuts de les empreses comunes s'han de modificar, si s'escau, de conformitat amb
les disposicions particulars que prevegin sobre això.
Tanmateix, aquestes modificacions només poden entrar en vigor després que el Consell
les hagi aprovat, en les condicions que estableix l'article 47, a proposta de la Comissió.
Article 51
La Comissió ha de garantir l'execució de totes les decisions del Consell sobre creació
d'empreses comunes fins que es constitueixin els òrgans encarregats del seu
funcionament.
CAPÍTOL 6
Proveïment
Article 52
1. S'ha d'assegurar el proveïment de minerals, materials bàsics i materials físsils especials,
de conformitat amb les disposicions d'aquest capítol, segons el principi d'igualtat d'accés
als recursos i mitjançant una política comuna de proveïment.
2. Amb aquesta finalitat, i en les condicions que preveu aquest capítol:
a) es prohibeix qualsevol pràctica que tingui com a objecte assegurar a determinats usuaris una
posició privilegiada;
b) es constitueix una Agència, que disposa d'un dret d'opció sobre els minerals, materials bàsics
i materials físsils especials produïts en els territoris dels estats membres, així com del dret
exclusiu de subscriure contractes relatius al subministrament de minerals, materials bàsics
o materials físsils especials procedents de l'interior o de l'exterior de la Comunitat.
L'Agència no pot aplicar entre els usuaris cap discriminació basada en l'ús que aquests es
proposin fer dels subministraments sol·licitats, excepte si aquest ús és il·lícit o contrari a
les condicions imposades pels proveïdors exteriors de la Comunitat per al lliurament dels
subministraments esmentats.
Secció 1
L'Agència
Article 53
L'Agència queda sotmesa al control de la Comissió, que li ha de donar directrius, disposa
d'un dret de veto sobre les seves decisions i n'ha de nomenar el director general i el
director general adjunt.
Qualsevol acte de l'Agència, exprés o tàcit, efectuat en l'exercici del seu dret d'opció o del
seu dret exclusiu a subscriure contractes de subministrament, els interessats el poden
sotmetre a la Comissió, que ha de prendre una decisió en el termini d'un mes.
Article 54
L'Agència té personalitat jurídica i gaudeix d'autonomia financera.
Portal Jurídic de Catalunya
El Consell, per majoria qualificada i a proposta de la Comissió, ha d'establir els estatuts
de l'Agència.
Els estatuts es poden revisar pel mateix procediment.
Els estatuts han de fixar el capital de l'Agència i les modalitats de la seva subscripció. La
majoria del capital ha de pertànyer, en tot cas, a la Comunitat i als estats membres. Els
estats membres han de determinar, de comú acord, la seva contribució al capital de
l'Agència.
Els estatuts han d'especificar les modalitats de gestió comercial de l'Agència. Poden
preveure un cànon sobre les transaccions, destinat a cobrir les despeses de funcionament
de l'Agència.
Article 55
Els estats membres han de comunicar o ordenar comunicar a l'Agència totes les
informacions necessàries per a l'exercici del seu dret d'opció i del seu dret exclusiu a
subscriure contractes de subministrament.
Article 56
Els estats membres han de garantir el lliure funcionament de l'Agència en els seus
territoris.
Els estats membres poden constituir un o més organismes competents per representar, en
les relacions amb l'Agència, els productors i els usuaris dels territoris no europeus
sotmesos a la seva jurisdicció.
Secció 2
Minerals, materials bàsics i materials físsils especials procedents de la Comunitat
Article 57
1. El dret d'opció de l'Agència comprèn:
a) l'adquisició dels drets d'ús i consum dels materials que siguin propietat de la Comunitat en
virtut de les disposicions del capítol 8;
b) l'adquisició del dret de propietat, en els altres casos.
2. L'Agència ha d'exercir el seu dret d'opció mitjançant la subscripció de contractes amb
els productors de minerals, materials bàsics o materials físsils especials.
Sense perjudici del que disposen els articles 58, 62 i 63, tots els productors han d'oferir a
l'Agència els minerals, materials bàsics o materials físsils especials que produeixin en els
territoris dels estats membres, abans d'utilitzar, transferir o emmagatzemar aquests
minerals o materials.
Article 58
Quan un productor intervingui en diverses fases de la producció compreses entre
l'extracció del mineral i la producció del metall, totes dues inclusivament, només està
obligat a oferir a l'Agència el producte en la fase de producció de la seva elecció.
Portal Jurídic de Catalunya
El mateix s'aplica a les diferents empreses vinculades entre si, quan aquests vincles
s'hagin comunicat quan sigui el moment a la Comissió i s'hagin discutit amb aquesta de
conformitat amb el procediment que preveuen els articles 43 i 44.
Article 59
Si l'Agència no exerceix el seu dret d'opció respecte de la totalitat o part de la producció,
el productor:
a) pot transformar, ja pels seus propis mitjans, ja mitjançant la contractació de mitjans aliens,
els minerals, els materials bàsics o els materials físsils especials, per tal d'oferir a
l'Agència el producte d'aquesta transformació;
b) ha de ser autoritzat, per decisió de la Comissió, per donar sortida fora de la Comunitat a la
producció disponible, sempre que no ho faci en unes condicions més favorables que les
contingudes en l'oferta feta anteriorment a l'Agència. No obstant això, els materials físsils
especials només es poden exportar per mitjà de l'Agència, de conformitat amb el que
disposa l'article 62.
La Comissió no pot concedir l'autorització esmentada quan els beneficiaris d'aquests
subministraments no puguin oferir plenes garanties que es respectaran els interessos
generals de la Comunitat, o quan les clàusules i condicions d'aquests contractes siguin
contràries als objectius d'aquest Tractat.
Article 60
Els usuaris eventuals han de posar periòdicament en coneixement de l'Agència les seves
necessitats de subministraments, amb especificació de les quantitats, les característiques
físiques i químiques, els llocs de procedència, les aplicacions, els terminis de lliurament
i les condicions de preus, que constitueixen les clàusules i condicions del contracte de
subministrament que volen subscriure.
Així mateix, els productors han de donar a conèixer a l'Agència les ofertes que estiguin
en condicions de fer, i han d'especificar totes les dades, en especial la durada dels
contractes, necessàries per a l'establiment dels seus programes de producció. La durada
d'aquests contractes no pot ser superior a deu anys, llevat d'un acord de la Comissió.
L'Agència ha d'informar tots els usuaris eventuals sobre les ofertes i el volum de
demandes rebudes i els ha d'invitar a formalitzar les seves comandes en un termini de
temps determinat.
Una vegada en possessió de totes aquestes comandes, l'Agència ha de donar a conèixer
les condicions en què les pugui satisfer.
Si l'Agència no pot satisfer completament totes les comandes rebudes, ha de distribuir
proporcionalment els subministraments entre les comandes corresponents a cadascuna de
les ofertes, amb subjecció al que disposen els articles 68 i 69.
Un reglament de l'Agència, sotmès a l'aprovació de la Comissió, ha de determinar les
modalitats de confrontació de les ofertes i les demandes.
Article 61
L'Agència té l'obligació de satisfer totes les comandes, sempre que no s'hi oposin
obstacles jurídics o materials.
Portal Jurídic de Catalunya
L'Agència, atenint-se al que disposa l'article 52, pot demanar als usuaris que, en el
moment de la subscripció d'un contracte, li anticipin quantitats suficients, ja sigui en
concepte de garantia, o per tal de poder fer front als seus propis compromisos a llarg
termini amb els productors, necessaris per poder satisfer les comandes.
Article 62
1. L'Agència ha d'exercir el seu dret d'opció sobre els materials físsils especials produïts
en els territoris dels estats membres:
a) per atendre la demanda dels usuaris de la Comunitat en les condicions que estableix l'article
60; o
b) per emmagatzemar ella mateixa aquests materials; o
c) per exportar aquests materials, amb l'autorització de la Comissió, que s'ha d'atenir al que
disposa el paràgraf segon de la lletra b) de l'article 59.
2. No obstant això, i sense deixar de regir-se per les disposicions del capítol 7, aquests
materials i els residus fèrtils s'han de deixar al productor:
a) perquè s'emmagatzemin amb autorització de l'Agència; o
b) perquè s'utilitzin dins del límit de les necessitats pròpies d'aquest productor; o
c) perquè en puguin disposar, dins del límit de les seves necessitats, les empreses situades dins
de la Comunitat, unides a aquest productor, per a l'execució d'un programa oportunament
comunicat a la Comissió, amb vincles directes que no tinguin com a objecte ni com a
efecte limitar la producció, el desenvolupament tècnic o les inversions, o crear de manera
abusiva desigualtats entre els usuaris de la Comunitat.
3. Les disposicions de la lletra a) de l'apartat 1 de l'article 89 són aplicables als materials
físsils especials produïts en els territoris dels estats membres sobre els quals l'Agència no
hagi exercit el dret d'opció.
Article 63
Els minerals, materials bàsics o materials físsils especials produïts per les empreses
comunes s'han d'assignar als usuaris de conformitat amb les normes estatutàries o
convencionals d'aquestes empreses.
Secció 3
Minerals, materials bàsics i materials físsils especials procedents de l'exterior de la
Comunitat
Article 64
L'Agència, en cas que actuï en el marc dels acords subscrits entre la Comunitat i un tercer
Estat o una organització internacional, té el dret exclusiu, llevat de les excepcions que
preveu aquest Tractat, de subscriure acords o convenis l'objecte principal dels quals sigui
el subministrament de minerals, materials bàsics o materials físsils especials procedents
de l'exterior de la Comunitat.
Article 65
Portal Jurídic de Catalunya
L'article 60 és aplicable a les sol·licituds dels usuaris i als contractes entre els usuaris i
l'Agència relatius al subministrament de minerals, materials bàsics o materials físsils
especials procedents de l'exterior de la Comunitat.
Tanmateix, l'Agència pot decidir sobre l'origen geogràfic dels subministraments, sempre
que asseguri a l'usuari condicions almenys tan avantatjoses com les especificades en la
comanda.
Article 66
Si la Comissió comprova, a instància dels usuaris interessats, que l'Agència no està en
condicions de lliurar en un termini raonable la totalitat o part dels subministraments
demanats, o que només ho pot fer a preus abusius, els usuaris tenen dret a subscriure
directament contractes relatius a subministraments procedents de l'exterior de la
Comunitat, sempre que aquests contractes satisfacin essencialment les necessitats
especificades en la comanda.
Aquest dret es concedeix durant un període d'un any, renovable en cas que es prolongui
la situació que n'hagi justificat la concessió.
Els usuaris que facin ús del dret que preveu aquest article estan obligats a comunicar a la
Comissió els contractes que es proposin subscriure directament. Aquesta es pot oposar,
en el termini d'un mes, a la seva subscripció si són contraris als objectius d'aquest Tractat.
Secció 4
Preus
Article 67
Llevat de les excepcions que preveu aquest Tractat, els preus resulten de la confrontació
de l'oferta i la demanda en les condicions que preveu l'article 60, que s'han de respectar
per les regulacions nacionals dels estats membres.
Article 68
Queden prohibides les pràctiques de preus que tinguin com a objecte assegurar a
determinats usuaris una posició privilegiada, en violació del principi d'igualtat d'accés
que resulta de les disposicions d'aquest capítol.
Si l'Agència comprova l'existència d'aquestes pràctiques, n'ha d'informar la Comissió.
Si considera fundada la comprovació, la Comissió pot restablir, respecte de les ofertes
controvertides, els preus a un nivell compatible amb el principi d'igualtat d'accés.
Article 69
El Consell, per unanimitat i a proposta de la Comissió, pot fixar preus.
Quan l'Agència determini, en aplicació de l'article 60, les condicions en què es poden
satisfer les comandes, pot proposar als usuaris que ja hagin formalitzat les seves
comandes un anivellament dels preus.
Secció 5
Disposicions relatives a la política de proveïment
Portal Jurídic de Catalunya
Article 70
La Comissió, dins dels límits previstos en el pressupost de la Comunitat, pot participar
financerament, en les condicions que determini, en les campanyes de prospecció minera
en els territoris dels estats membres.
La Comissió pot adreçar recomanacions als estats membres per al desenvolupament de la
prospecció i l'explotació mineres.
Els estats membres estan obligats a presentar a la Comissió un informe anual sobre el
desenvolupament de la prospecció i la producció, les reserves probables i les inversions
en el sector miner efectuades o previstes en els seus territoris. Aquests informes s'han de
sotmetre al Consell juntament amb el dictamen de la Comissió, en què s'ha de fer especial
referència a les mesures adoptades pels estats membres per donar compliment a les
recomanacions que se'ls hagin adreçat en virtut del paràgraf precedent.
Si el Consell, quan la Comissió li sotmeti l'afer, comprova, per majoria qualificada, que,
malgrat que les perspectives d'extracció semblen econòmicament justificades a llarg
termini, les mesures de prospecció i la intensificació de l'explotació minera continuen sent
sensiblement insuficients, es considera que l'Estat membre interessat renuncia, tant per a
si mateix com per als seus nacionals i fins que no posi remei a aquesta situació, al dret
d'igualtat d'accés als altres recursos interns de la Comunitat.
Article 71
La Comissió ha d'adreçar als estats membres totes les recomanacions que siguin
apropiades sobre les regulacions fiscals o mineres.
Article 72
L'Agència pot constituir, basant-se en les disponibilitats existents dins o fora de la
Comunitat, les reserves comercials necessàries per facilitar el proveïment o el
subministrament normal de la Comunitat.
La Comissió pot decidir, quan sigui necessari, la constitució de reserves de seguretat. Les
modalitats de finançament d'aquestes reserves les ha d'aprovar el Consell, per majoria
qualificada i a proposta de la Comissió.
Secció 6
Disposicions particulars
Article 73
Si un acord o conveni entre un Estat membre, una persona o una empresa, d'una banda, i
un tercer Estat, una organització internacional o un nacional d'un tercer Estat, de l'altra,
implica, entre altres coses, el subministrament de productes que siguin de la competència
de l'Agència, és necessari l'acord previ de la Comissió per poder subscriure o renovar
l'acord o el conveni pel que fa al subministrament d'aquests productes.
Article 74
La Comissió pot exceptuar de l'aplicació de les disposicions d'aquest capítol la
transferència, la importació o l'exportació de petites quantitats de minerals, materials
bàsics o materials físsils especials de l'ordre de les que se solen utilitzar en les recerques.
Portal Jurídic de Catalunya
S'ha de notificar a l'Agència qualsevol transferència, importació o exportació efectuada
en virtut d'aquesta disposició.
Article 75
Les disposicions d'aquest capítol no són aplicables als compromisos que tinguin com a
objecte tractar, transformar o donar forma a minerals, materials bàsics o materials físsils
especials:
a) contrets entre diverses persones o empreses, quan els materials tractats, transformats o que
hagin rebut una forma determinada s'hagin de restituir a la persona o l'empresa de la qual
procedeixen;
b) contrets entre una persona o empresa i una organització internacional o un nacional d'un
tercer Estat, quan els materials es tractin, es transformin o rebin una forma determinada
fora de la Comunitat i es restitueixin a la persona o l'empresa de la qual procedeixen;
c) contrets entre una persona o empresa i una organització internacional o un nacional d'un
tercer Estat, quan els materials es tractin, es transformin o rebin una forma determinada a
la Comunitat i es restitueixin ja sigui a l'organització o al nacional de què procedeixen, o
a qualsevol altre destinatari igualment situat fora de la Comunitat, designat per
l'organització o el nacional esmentats.
Tanmateix, les persones o empreses interessades han de notificar a l'Agència l'existència
d'aquests compromisos i, des del moment de la signatura dels contractes, les quantitats de
material que comprenen aquests moviments. Quant als compromisos a què al·ludeix la
lletra b), la Comissió s'hi pot oposar, si considera que la transformació o les operacions
destinades a donar forma als materials no es poden garantir amb eficàcia i seguretat i
sense pèrdua d'aquests, en perjudici de la Comunitat.
Els materials a què es refereixen els compromisos esmentats estan sotmesos en els
territoris dels estats membres a les mesures de control que preveu el capítol 7. Tanmateix,
les disposicions del capítol 8 no són aplicables als materials físsils especials a què es
refereixen els compromisos que esmenta la lletra c).
Article 76
Les disposicions d'aquest capítol, especialment quan circumstàncies imprevistes originin
un estat d'escassetat general, les pot modificar, a iniciativa d'un Estat membre o de la
Comissió, el Consell, per unanimitat, a proposta de la Comissió, amb la consulta prèvia
al Parlament Europeu. La Comissió ha de procedir a la instrucció de qualsevol petició
formulada per un Estat membre.
Transcorreguts set anys des de l'1 de gener de 1958, el Consell pot confirmar el conjunt
d'aquestes disposicions. A falta de confirmació, s'han d'adoptar noves disposicions
relatives a l'objecte d'aquest capítol, d'acord amb el procediment que estableix el paràgraf
precedent.
CAPÍTOL 7
Control de seguretat
Article 77
En les condicions que preveu aquest capítol, la Comissió s'ha d'assegurar que en els
territoris dels estats membres:
Portal Jurídic de Catalunya
a) els minerals, materials bàsics i materials físsils especials no es destinen a usos diferents dels
declarats pels usuaris;
b) es respecten les disposicions relatives al proveïment, així com qualsevol compromís
particular que sobre el control hagi contret la Comunitat en virtut d'un acord subscrit amb
un tercer Estat o una organització internacional.
Article 78
Tothom qui creï o exploti una instal·lació per a la producció, la separació o qualsevol
altra utilització de materials bàsics o materials físsils especials, o bé per al tractament de
combustibles nuclears irradiats, està obligat a declarar a la Comissió les característiques
tècniques fonamentals de la instal·lació, en la mesura en què el coneixement d'aquestes
sigui necessari per assolir els fins que especifica l'article 77.
La Comissió ha d'aprovar els procediments que s'han d'utilitzar per al tractament químic
dels materials irradiats, en la mesura necessària per aconseguir els fins que enuncia
l'article 77.
Article 79
La Comissió ha d'exigir l'elaboració i la presentació de relacions detallades de les
operacions amb vista a facilitar la comptabilitat dels minerals, materials bàsics i materials
físsils especials utilitzats o produïts. Hi ha la mateixa obligació respecte dels materials
bàsics i materials físsils especials transportats.
Els qui estiguin subjectes a aquesta obligació han de notificar a les autoritats de l'Estat
membre interessat les comunicacions que adrecin a la Comissió en virtut de l'article 78 i
del paràgraf primer d'aquest article.
La naturalesa i l'abast de les obligacions a què es refereix el paràgraf primer d'aquest
article s'han de definir en un reglament elaborat per la Comissió i aprovat pel Consell.
Article 80
La Comissió pot exigir que es dipositi davant l'Agència, o en altres dipòsits controlats o
controlables per la Comissió, qualsevol excedent de materials físsils especials recuperats
o obtinguts com a subproductes, que no siguin efectivament utilitzats o no estiguin en
condicions de ser-ho.
Els materials físsils especials així dipositats s'han de restituir sense cap demora als
interessats, a instància d'aquests.
Article 81
La Comissió pot enviar inspectors als territoris dels estats membres. Abans de la primera
missió que aquesta confiï a un inspector en els territoris d'un Estat membre, la Comissió
ha de dur a terme una consulta amb l'Estat membre interessat, que val per a totes les
missions posteriors d'aquest inspector.
Amb la presentació prèvia d'un document que acrediti la seva condició, els inspectors
tenen accés, en qualsevol moment, a tots els llocs i a tota mena d'informació, així com a
qualsevol persona que, per la seva professió, s'ocupi de materials, equips o instal·lacions
sotmesos al control que preveu aquest capítol, en la mesura necessària per controlar els
minerals, materials bàsics i materials físsils especials, així com per assegurar-se de
l'observança de les disposicions que preveu l'article 77. Si l'Estat interessat ho sol·licita,
Portal Jurídic de Catalunya
els inspectors designats per la Comissió han d'anar acompanyats per representants de les
autoritats d'aquest Estat, sempre que per això els inspectors esmentats no pateixin retards
o molèsties en l'exercici de les seves funcions.
En cas d'oposició a l'execució d'un control, la Comissió ha de sol·licitar del president del
Tribunal de Justícia de la Unió Europea un manament, per tal d'assegurar, per via de
constrenyiment, l'execució del control esmentat. El president del Tribunal de Justícia de
la Unió Europea ha de resoldre en el termini de tres dies.
Si hi ha perill en la demora, la Comissió pot dictar per si mateixa, en forma de decisió,
una ordre escrita perquè es procedeixi al control. Aquesta ordre s'ha de remetre sense
triga, per a la seva ulterior aprovació, al president del Tribunal de Justícia de la Unió
Europea.
Després que s'hagi dictat el manament o la decisió, les autoritats nacionals de l'Estat
interessat han de garantir l'accés dels inspectors als llocs designats en el manament o en
la decisió.
Article 82
Els inspectors els ha de reclutar la Comissió.
La seva funció consisteix a obtenir i comprovar les relacions a què al·ludeix l'article 79.
Han de donar compte de qualsevol infracció a la Comissió.
La Comissió pot adoptar una directiva per intimar l'Estat membre de què es tracti a
prendre, en el termini que aquesta determini, totes les mesures necessàries per posar fi a
qualsevol infracció de què es tingui constància; n'ha d'informar el Consell.
Si l'Estat membre no s'até, en el termini fixat, a la directiva de la Comissió, aquesta o
qualsevol Estat membre interessat pot recórrer, no obstant el que disposen els articles 258
i 259 del Tractat de funcionament de la Unió Europea, immediatament al Tribunal de
Justícia de la Unió Europea.
Article 83
1. En cas d'incompliment per part de les persones o les empreses de les obligacions que
se'ls assignen en aquest capítol, la Comissió els pot imposar sancions.
Aquestes sancions consisteixen, per ordre de gravetat, en:
a) una amonestació;
b) la supressió d'avantatges especials, com ara ajuda financera o tècnica;
c) la col·locació de l'empresa, durant un període màxim de quatre mesos, sota l'administració
d'una persona o d'un òrgan col·legiat, designat de comú acord entre la Comissió i l'Estat
del qual depengui l'empresa;
d) la retirada, total o parcial, dels materials bàsics o materials físsils especials.
2. Les decisions preses per la Comissió en aplicació de l'apartat precedent i que comportin
l'obligació de lliurar els materials són títols executius. Es poden executar en els territoris
dels estats membres en les condicions que estableix l'article 164.
No obstant el que disposa l'article 157, els recursos interposats davant del Tribunal de
Justícia de la Unió Europea contra les decisions de la Comissió que imposin les sancions
que preveu l'apartat precedent tenen efecte suspensiu. Tanmateix, el Tribunal de Justícia
Portal Jurídic de Catalunya
de la Unió Europea pot ordenar, a instància de la Comissió o de qualsevol Estat membre
interessat, l'execució immediata de la decisió.
Un procediment legal apropiat ha de garantir la tutela dels interessos lesionats.
3. La Comissió pot adreçar als estats membres recomanacions sobre les disposicions
legals o reglamentàries destinades a assegurar en els seus territoris el compliment de les
obligacions que resulten d'aquest capítol.
4. Els estats membres han d'assegurar l'execució de les sancions i, si s'escau, la reparació
de les conseqüències de la infracció pel seu autor.
Article 84
Quan s'efectuï el control, no s'han de fer discriminacions per raó de l'ús a què es destinin
els minerals, materials bàsics i materials físsils especials.
L'abast i les modalitats del control i les competències dels òrgans encarregats d'aquest
control es redueixen a la consecució dels objectius que defineix aquest capítol.
El control no es pot estendre als materials destinats a satisfer les necessitats de defensa
que estiguin sotmesos, amb aquesta finalitat, a un procés d'elaboració especial o que,
després d'aquesta elaboració, estiguin situats o emmagatzemats en un establiment militar
de conformitat amb un pla operatiu.
Article 85
En cas que circumstàncies noves ho requereixin, el Consell pot adaptar, per unanimitat, a
proposta de la Comissió i amb la consulta prèvia al Parlament Europeu, les modalitats
d'aplicació del control que preveu aquest capítol, a iniciativa d'un Estat membre o de la
Comissió. La Comissió ha de procedir a la instrucció de qualsevol petició formulada per
un Estat membre.
CAPÍTOL 8
Règim de propietat
Article 86
Els materials físsils especials són propietat de la Comunitat.
El dret de propietat de la Comunitat s'estén a tots els materials físsils especials produïts o
importats per un Estat membre, una persona o una empresa, i sotmesos al control de
seguretat que preveu el capítol 7.
Article 87
Els estats membres, les persones o les empreses tenen el dret d'ús i consum més ampli
sobre els materials físsils especials de què hagin entrat en possessió regularment, sense
perjudici de les obligacions que els imposa aquest Tractat, especialment pel que fa al
control de seguretat, al dret d'opció reconegut a l'Agència i a la protecció sanitària.
Article 88
L'Agència ha de portar, en nom de la Comunitat, un compte especial denominat «compte
financer dels materials físsils especials».
Portal Jurídic de Catalunya
Article 89
1. En el compte financer dels materials físsils especials:
a) el valor dels materials físsils especials que s'hagin deixat a un Estat membre, una persona o
una empresa o s'hagin posat a disposició d'aquests s'ha de consignar en l'haver de la
Comunitat i en el deure d'aquest Estat, persona o empresa beneficiària;
b) el valor dels materials físsils especials produïts o importats per un Estat membre, una
persona o una empresa i que hagin passat a ser propietat de la Comunitat s'ha de consignar
en el deure de la Comunitat i en l'haver d'aquest Estat, persona o empresa proveïdora.
S'ha d'efectuar un assentament anàleg quan un Estat membre, una persona o una empresa
restitueixi materialment a la Comunitat els materials físsils especials anteriorment deixats
a aquest Estat, persona o empresa, o posats a disposició d'aquests.
2. Les variacions de valor que afectin les quantitats de materials físsils especials s'han
d'expressar, a efectes comptables, de tal manera que no puguin ocasionar cap pèrdua ni
cap benefici a la Comunitat. Els riscos són a càrrec o en benefici dels posseïdors.
3. Els saldos que resultin de les operacions abans esmentades són immediatament
exigibles a instància del creditor.
4. Als efectes d'aplicació d'aquest capítol, l'Agència es considera una empresa pel que fa
a les operacions efectuades per compte propi.
Article 90
En cas que circumstàncies noves ho requereixin, el Consell, a iniciativa d'un Estat
membre o de la Comissió, pot adaptar, per unanimitat, a proposta de la Comissió i amb
la consulta prèvia al Parlament Europeu, les disposicions d'aquest capítol relatives al dret
de propietat de la Comunitat. La Comissió ha de procedir a la instrucció de qualsevol
petició formulada per un Estat membre.
Article 91
La legislació de cada Estat membre ha de determinar el règim de propietat aplicable a tots
els objectes, materials i béns respecte dels quals la Comunitat no tingui un dret de
propietat en virtut d'aquest capítol.
CAPÍTOL 9
Mercat comú nuclear
Article 92
Les disposicions d'aquest capítol són aplicables als béns i productes que consten en les
llistes que constitueixen l'annex IV d'aquest Tractat.
El Consell, a proposta de la Comissió, pot modificar aquestes llistes, a iniciativa de la
Comissió o d'un Estat membre.
Article 93
Els estats membres han de prohibir entre si tots els drets de duana d'importació i
exportació o exaccions d'efecte equivalent, així com qualssevol restriccions quantitatives
a la importació i l'exportació, respecte:
a) dels productes que consten en les llistes A1 i A2
;
Portal Jurídic de Catalunya
b) dels productes que conté la llista B, sempre que se'ls apliqui un aranzel duaner comú i vagin
acompanyats d'un certificat expedit per la Comissió, en el qual es faci constar que es
destinen a finalitats nuclears.
No obstant això, els territoris no europeus sotmesos a la jurisdicció d'un Estat membre
poden seguir percebent drets d'entrada i de sortida o exaccions d'efecte equivalent de
caràcter exclusivament fiscal. Els tipus i els règims d'aquests drets i exaccions no poden
donar lloc a cap discriminació entre l'Estat esmentat i els altres estats membres.
Articles 94 i 95
(Derogats)
Article 96
Els estats membres han de suprimir qualsevol restricció, per motius de nacionalitat, a
l'accés a les ocupacions qualificades en el camp de l'energia nuclear, respecte dels
nacionals de qualsevol dels estats membres, sense perjudici de les limitacions que resultin
de les exigències fonamentals d'ordre públic, seguretat i salut públiques.
Amb la consulta prèvia al Parlament Europeu, el Consell, per majoria qualificada i a
proposta de la Comissió, que ha de sol·licitar prèviament el dictamen del Comitè
Econòmic i Social, pot adoptar directives sobre les modalitats d'aplicació d'aquest article.
Article 97
No es pot imposar cap restricció, per motius de nacionalitat, a les persones físiques o
jurídiques, públiques o privades, sotmeses a la jurisdicció d'un Estat membre, que vulguin
participar en la construcció, dins de la Comunitat, d'instal·lacions nuclears de caràcter
científic o industrial.
Article 98
Els estats membres han d'adoptar totes les mesures necessàries per facilitar la subscripció
de contractes d'assegurança que cobreixin els riscos atòmics.
El Consell, amb la consulta prèvia al Parlament Europeu, ha d'adoptar, per majoria
qualificada i a proposta de la Comissió, que ha de sol·licitar prèviament el dictamen del
Comitè Econòmic i Social, directives sobre les modalitats d'aplicació d'aquest article.
Article 99
La Comissió pot formular qualsevol recomanació que tingui com a objecte facilitar els
moviments de capitals destinats a finançar les produccions esmentades en la llista que
constitueix l'annex II d'aquest Tractat.
Article 100
(Derogat)
CAPÍTOL 10
Relacions exteriors
Article 101
Portal Jurídic de Catalunya
En l'àmbit de la seva competència, la Comunitat es pot obligar, mitjançant la subscripció
d'acords o convenis amb un tercer Estat, una organització internacional o un nacional d'un
tercer Estat.
Aquests acords o convenis els ha de negociar la Comissió, seguint les directrius del
Consell; els ha de concloure la Comissió amb l'aprovació del Consell, per majoria
qualificada.
Tanmateix, els acords o convenis l'execució dels quals no exigeixi la intervenció del
Consell i es pugui assegurar dins dels límits del pressupost corresponent els ha de
negociar i concloure la Comissió, que està obligada a informar-ne el Consell.
Article 102
Els acords o convenis subscrits amb un tercer Estat, una organització internacional o un
nacional d'un tercer Estat en els quals siguin parts, a més de la Comunitat, un o diversos
estats membres, només poden entrar en vigor després que tots els estats membres
interessats hagin notificat a la Comissió que aquests acords o convenis són aplicables de
conformitat amb les disposicions del seu dret intern respectiu.
Article 103
Els estats membres han de comunicar a la Comissió els seus projectes d'acords o de
convenis amb un tercer Estat, una organització internacional o un nacional d'un tercer
Estat, en la mesura en què aquests acords o convenis es refereixin a matèries que es
regeixen per aquest Tractat.
Si un projecte d'acord o de conveni conté clàusules que obstaculitzen l'aplicació d'aquest
Tractat, la Comissió ha d'adreçar les seves observacions a l'Estat interessat en el termini
d'un mes a partir de la recepció de la comunicació esmentada.
Aquest Estat no pot subscriure l'acord o el conveni previst fins que no satisfaci les
objeccions de la Comissió o s'atingui a la resolució per la qual el Tribunal de Justícia de
la Unió Europea, mitjançant un procediment d'urgència promogut a petició d'aquest Estat,
es pronuncia sobre la compatibilitat de les clàusules previstes amb les disposicions
d'aquest Tractat. La petició es pot presentar al Tribunal de Justícia de la Unió Europea en
qualsevol moment, a partir de la recepció per l'Estat de les observacions de la Comissió.
Article 104
Les persones o empreses que, després de l'1 de gener de 1958 o, per als estats que s'hi
hagin adherit, després de la data de l'adhesió, subscriguin o renovin acords o convenis
amb un tercer Estat, una organització internacional o un nacional d'un tercer Estat no
poden invocar aquests acords o convenis per sostreure's a les obligacions imposades per
aquest Tractat.
Cada Estat membre ha d'adoptar totes les mesures que consideri necessàries per
comunicar a la Comissió, a instància d'aquesta, totes les informacions relatives als acords
o convenis subscrits després de les dates que preveu el paràgraf anterior, en l'àmbit
d'aplicació d'aquest Tractat, per qualsevol persona o empresa amb un tercer Estat, una
organització internacional o un nacional d'un tercer Estat. La Comissió pot sol·licitar la
comunicació esmentada tan sols amb la finalitat d'assegurar-se que aquests acords o
convenis no contenen clàusules que constitueixin un obstacle per a l'aplicació d'aquest
Tractat.
Portal Jurídic de Catalunya
A instància de la Comissió, el Tribunal de Justícia de la Unió Europea s'ha de pronunciar
sobre la compatibilitat dels acords o convenis esmentats amb les disposicions d'aquest
Tractat.
Article 105
No es poden invocar les disposicions d'aquest Tractat per oposar-se a l'execució dels
acords o convenis subscrits abans de l'1 de gener de 1958 o, per als estats que s'hi hagin
adherit, abans de la data de l'adhesió, per un Estat membre, una persona o una empresa
amb un tercer Estat, una organització internacional o un nacional d'un tercer Estat, quan
aquests acords o convenis s'hagin comunicat a la Comissió, a tot tardar, trenta dies després
de les dates esmentades.
Tanmateix, els acords o convenis subscrits entre el 25 de març de 1957 i l'1 de gener de
1958 o, per als estats que s'hi hagin adherit, entre la signatura de l'acta d'adhesió i la data
de l'adhesió, per una persona o empresa amb un tercer Estat, una organització
internacional o un nacional d'un tercer Estat no es poden invocar per oposar-se a aquest
Tractat si la intenció de sostreure's a les disposicions d'aquest últim ha constituït, per a
una part o l'altra, segons el dictamen del Tribunal de Justícia de la Unió Europea, emès a
instància de la Comissió, un dels motius determinants de l'acord o el conveni esmentat.
Article 106
Els estats membres que, abans de l'1 de gener de 1958 o, per als estats que s'hi hagin
adherit, abans de la data de l'adhesió, hagin subscrit acords amb tercers estats per a la
cooperació en el camp de l'energia nuclear han d'iniciar, juntament amb la Comissió, les
negociacions necessàries amb aquests tercers estats per tal que la Comunitat pugui
assumir, en la mesura del possible, els drets i les obligacions que deriven d'aquests acords.
Qualsevol acord nou que resulti d'aquestes negociacions requereix el consentiment de
l'Estat o dels estats membres signataris dels acords abans esmentats, així com l'aprovació
del Consell, que ha de decidir per majoria qualificada.
TÍTOL III
DISPOSICIONS INSTITUCIONALS I FINANCERES
CAPÍTOL 1
Aplicació de determinades disposicions del Tractat de la Unió Europea i del Tractat
de funcionament de la Unió Europea
Article 106 bis
1. S'apliquen a aquest Tractat l'article 7, els articles 13 a 19, els apartats 2 a 5 de l'article
48 i els articles 49 i 50 del Tractat de la Unió Europea, l'article 15, els articles 223 a 236,
els articles 237 a 244, l'article 245, els articles 246 a 270, els articles 272, 273 i 274, els
articles 277 a 281, els articles 285 a 304, els articles 310 a 320, els articles 322 a 325 i els
articles 336, 342 i 344 del Tractat de funcionament de la Unió Europea, així com el
Protocol sobre les disposicions transitòries.
2. En el marc d'aquest Tractat, les referències a la Unió i al «Tractat de la Unió Europea»,
al «Tractat de funcionament de la Unió Europea» o als «Tractats» que consten en les
disposicions esmentades a l'apartat 1, així com les dels protocols annexos tant als Tractats
Portal Jurídic de Catalunya
esmentats com al present Tractat, s'han d'entendre, respectivament, com a referències a la
Comunitat Europea de l'Energia Atòmica i al present Tractat.
3. Les disposicions del Tractat de la Unió Europea i del Tractat de funcionament de la
Unió Europea no obsten al que disposa el present Tractat.
CAPÍTOL 2
Institucions de la Comunitat
Secció 1
El Parlament Europeu
Articles 107 a 114
(Derogats)
Secció 2
El Consell
Articles 115 a 123
(Derogats)
Secció 3
La Comissió
Articles 124 a 133
(Derogats)
Article 134
1. Es crea un Comitè Científic i Tècnic, de caràcter consultiu, adjunt a la Comissió.
El Comitè ha de ser consultat preceptivament en els casos que preveu aquest Tractat. Pot
ser consultat en tots els casos en què la Comissió ho consideri oportú.
▼A1
2. El Comitè està compost per quaranta-dos membres, nomenats pel Consell amb la
consulta prèvia a la Comissió.
▼B
Els membres del Comitè es nomenen a títol personal per un període de cinc anys. El seu
mandat és renovable. No poden estar vinculats per cap mandat imperatiu.
El Comitè Científic i Tècnic ha de designar cada any d'entre els seus membres el president
i la Mesa.
Article 135
Portal Jurídic de Catalunya
La Comissió pot dur a terme tot tipus de consultes i crear els comitès d'estudi necessaris
per complir la seva missió.
Secció 4
El Tribunal de Justícia de la Unió Europea
Articles 136 a 143
(Derogats)
Article 144
El Tribunal de Justícia de la Unió Europea té competència jurisdiccional plena respecte:
a) dels recursos interposats en aplicació de l'article 12, per tal que es fixin les condicions
apropiades per a la concessió de llicències o subllicències per part de la Comissió;
b) dels recursos interposats per persones o empreses contra les sancions imposades per la
Comissió en aplicació de l'article 83.
Article 145
Si la Comissió considera que una persona o empresa ha comès una infracció d'aquest
Tractat a la qual no són aplicables les disposicions de l'article 83, ha de demanar a l'Estat
membre de la jurisdicció del qual depengui aquesta persona o empresa que sancioni la
infracció d'acord amb la seva legislació nacional.
Si l'Estat interessat no atén la petició esmentada en el termini determinat per la Comissió,
aquesta pot recórrer al Tribunal de Justícia de la Unió Europea per tal que declari la
violació de què s'acusa la persona o l'empresa abans esmentada.
Articles 146 a 156
(Derogats)
Article 157
Llevat d'una disposició en contra d'aquest Tractat, els recursos interposats davant del
Tribunal de Justícia de la Unió Europea no tenen efecte suspensiu. Tanmateix, el Tribunal
de Justícia de la Unió Europea pot ordenar, si considera que les circumstàncies ho
exigeixen, la suspensió de l'execució de l'acte impugnat.
Articles 158 a 160
(Derogats)
Secció 5
El Tribunal de Comptes
Articles 160 A a 160 C
(Derogats)
CAPÍTOL 3
Portal Jurídic de Catalunya
Disposicions comunes a diverses institucions
Articles 161 a 163
(Derogats)
Article 164
L'execució forçosa es regeix per les normes de procediment civil vigents a l'Estat en el
territori del qual es porti a terme. L'ordre d'execució l'ha de consignar, sense més control
que el de la comprovació de l'autenticitat del títol, l'autoritat nacional que el govern de
cadascun dels estats membres ha de designar pel que fa al cas i el nom de la qual ha de
comunicar a la Comissió, al Tribunal de Justícia de la Unió Europea i al Comitè
d'Arbitratge creat en virtut de l'article 18.
Complertes aquestes formalitats a instància de l'interessat, aquest pot promoure l'execució
forçosa de conformitat amb el dret intern, i recórrer directament a l'òrgan competent.
L'execució forçosa només es pot suspendre en virtut d'una decisió del Tribunal de Justícia
de la Unió Europea. No obstant això, el control de la conformitat a dret de les mesures
d'execució és competència de les jurisdiccions nacionals.
CAPÍTOL 4
El Comitè Econòmic i Social
Articles 165 a 170
(Derogats)
TÍTOL IV
DISPOSICIONS FINANCERES PARTICULARS
Article 171
1. Tots els ingressos i les despeses de la Comunitat, a exclusió dels de l'Agència i les
empreses comunes, han d'estar compresos en les previsions corresponents a cada exercici
pressupostari i consignats bé en el pressupost de funcionament, bé en el pressupost de
recerca i d'inversions.
Cada pressupost ha d'estar equilibrat quant a ingressos i despeses.
2. Els ingressos i les despeses de l'Agència, que funciona d'acord amb criteris comercials,
s'han de consignar en un estat especial.
Un reglament financer adoptat en virtut de l'article 322 del Tractat de funcionament de la
Unió Europea ha de determinar, tenint en compte els estatuts de l'Agència, les condicions
de previsió, execució i control dels ingressos i les despeses esmentats.
3. Les previsions d'ingressos i despeses, igual que els comptes d'explotació i els balanços
de les empreses comunes corresponents a cada exercici, s'han de comunicar a la Comissió,
al Consell i al Parlament Europeu en les condicions que determinin els estatuts d'aquestes
empreses.
Article 172
Portal Jurídic de Catalunya
1. (Derogat)
2. (Derogat)
3. (Derogat)
4. Els emprèstits destinats a finançar les recerques o les inversions s'han de contractar en
les condicions que determini el Consell, que ha de decidir de la manera que preveu l'article
314 del Tractat de funcionament de la Unió Europea.
La Comunitat pot prendre diners a préstec en el mercat de capitals d'un Estat membre, en
el marc de les disposicions legals aplicables a les emissions internes o, a falta d'aquestes
disposicions en un Estat membre, quan aquest Estat membre i la Comissió s'hagin
concertat i posat d'acord sobre l'emprèstit previst per aquesta.
El consentiment de les autoritats competents de l'Estat membre només es pot denegar si
hi ha motius per témer pertorbacions greus en el mercat de capitals d'aquest Estat.
Articles 173 i 173 A
(Derogats)
Article 174
1. Les despeses consignades en el pressupost de funcionament comprenen, en particular:
a) les despeses d'administració;
b) les despeses relatives al control de seguretat i a la protecció sanitària.
2. Les despeses consignades en el pressupost de recerca i d'inversions comprenen, en
particular:
a) les despeses relatives a l'execució del programa de recerca de la Comunitat;
b) la participació eventual en el capital de l'Agència i en les despeses d'inversió d'aquesta;
c) les despeses destinades a equipar els establiments d'ensenyament;
d) la participació eventual en les empreses comunes i en determinades operacions comunes.
Article 175
(Derogat)
Article 176
1. Les assignacions relatives a les despeses de recerca i d'inversió comprenen, sense
perjudici de les limitacions que resultin dels programes o de les decisions sobre les
despeses que, en virtut d'aquest Tractat, requereixin la unanimitat del Consell, dos tipus
de crèdits:
a) crèdits compromesos, que cobreixen una sèrie de despeses que constitueixen una unitat ben
definida i un conjunt coherent;
b) crèdits de pagament, que representen el límit màxim de despeses liquidables anualment per
fer front als compromisos contrets d'acord amb la lletra a).
2. El registre de venciments dels compromisos i pagaments s'ha d'incorporar com a annex
al projecte de pressupost corresponent proposat per la Comissió.
Portal Jurídic de Catalunya
3. Els crèdits oberts en concepte de despeses de recerca i d'inversió s'han d'especificar per
capítols, que han d'agrupar les despeses segons la seva naturalesa o destinació i s'han de
subdividir, en la mesura en què sigui necessari, de conformitat amb el reglament adoptat
en virtut de l'article 322 del Tractat de funcionament de la Unió Europea.
4. Els crèdits de pagament sense utilitzar s'han de prorrogar fins a l'exercici següent per
decisió de la Comissió, llevat d'una decisió en contra del Consell.
Articles 177 a 181
(Derogats)
Article 182
1. La Comissió pot transferir a la moneda d'un dels estats membres els actius que tingui
en la moneda d'un altre Estat membre, en la mesura necessària perquè es puguin utilitzar
per a les finalitats que els assigna aquest Tractat, sempre que n'informi les autoritats
competents dels estats membres interessats. La Comissió ha d'evitar, en la mesura del
possible, procedir a aquestes transferències si té actius disponibles o realitzables en les
monedes que necessiti.
2. La Comissió s'ha de relacionar amb cadascun dels estats membres per mitjà de
l'autoritat que aquests designin. Per a l'execució de les operacions financeres, la Comissió
ha de recórrer al banc d'emissió de l'Estat membre interessat, o a una altra institució
financera autoritzada per aquest.
3. Pel que fa a les despeses que ha d'efectuar la Comunitat en les monedes de tercers
països, la Comissió ha de sotmetre al Consell, abans de l'aprovació definitiva dels
pressupostos, el programa indicatiu dels ingressos i les despeses que s'han de fer en les
diferents monedes.
Aquest programa l'ha d'aprovar el Consell, per majoria qualificada. Es pot modificar,
durant l'exercici pressupostari, pel mateix procediment.
4. Els estats membres han de cedir a la Comissió les divises de tercers països necessàries
per a l'execució de les despeses previstes en el programa que preveu l'apartat 3, segons
les claus de repartiment que estableix l'article 172. La cessió als estats membres de les
divises de tercers països percebudes per la Comissió s'ha d'efectuar d'acord amb les
mateixes claus de repartiment.
5. La Comissió pot disposar lliurement de les divises de tercers països que provinguin
d'emprèstits emesos per aquesta en els països esmentats.
6. El Consell, per unanimitat i a proposta de la Comissió, pot aplicar, totalment o
parcialment, a l'Agència i a les empreses comunes el règim de canvis que preveuen els
apartats precedents, així com adaptar-lo eventualment a les necessitats del seu
funcionament.
Articles 183 i 183 A
(Derogats)
TÍTOL V
DISPOSICIONS GENERALS
Portal Jurídic de Catalunya
Article 184
La Comunitat té personalitat jurídica.
Article 185
La Comunitat gaudeix en cadascun dels estats membres de la capacitat jurídica més
àmplia que les legislacions nacionals reconeixen a les persones jurídiques; en particular,
pot adquirir o alienar béns mobles i immobles i comparèixer en judicis. Amb aquesta
finalitat, està representada per la Comissió.
Article 186
(Derogat)
Article 187
Per exercir les funcions que se li atribueixen, la Comissió pot sol·licitar tota mena
d'informacions i procedir a totes les comprovacions necessàries, dins dels límits i en les
condicions que fixi el Consell, de conformitat amb les disposicions d'aquest Tractat.
Article 188
La responsabilitat contractual de la Comunitat es regeix per la llei aplicable al contracte
de què es tracti.
En matèria de responsabilitat extracontractual, la Comunitat ha de reparar els danys
causats per les seves institucions o els seus agents en l'exercici de les seves funcions, de
conformitat amb els principis generals comuns als drets dels estats membres.
La responsabilitat personal dels agents davant la Comunitat es regeix per les disposicions
del seu estatut o el règim que els sigui aplicable.
Article 189
La seu de les institucions de la Comunitat l'han de fixar de comú acord els governs dels
estats membres.
Article 190
(Derogat)
Article 191
La Comunitat gaudeix en el territori dels estats membres dels privilegis i les immunitats
necessaris per complir la seva missió en les condicions que preveu el Protocol sobre els
privilegis i les immunitats de la Unió Europea.
Article 192
Els estats membres han d'adoptar totes les mesures generals o particulars apropiades per
assegurar el compliment de les obligacions derivades d'aquest Tractat o resultants dels
actes de les institucions de la Comunitat. Han de facilitar a aquesta última el compliment
de la seva missió.
Els estats membres s'han d'abstenir de totes les mesures que puguin posar en perill la
realització de les finalitats d'aquest Tractat.
Portal Jurídic de Catalunya
Article 193
Els estats membres es comprometen a no sotmetre les controvèrsies relatives a la
interpretació o aplicació d'aquest Tractat a un procediment de solució diferent dels que
preveu aquest mateix Tractat.
Article 194
1. Els membres de les institucions de la Comunitat, els membres dels comitès, els
funcionaris i agents de la Comunitat, així com totes les altres persones que, per les seves
funcions o les seves relacions públiques o privades amb les institucions o instal·lacions
de la Comunitat o amb les empreses comunes, hagin de rebre o sol·licitar la comunicació
de fets, informacions, coneixements, documents o objectes protegits pel secret, en virtut
de disposicions adoptades per un Estat membre o una institució de la Comunitat, estan
obligats, fins i tot després que hagin acabat les seves funcions o relacions, a guardar-los
en secret davant de qualsevol persona no autoritzada i al públic en general.
Cada Estat membre ha de considerar l'incompliment d'aquesta obligació com una violació
dels seus secrets protegits a la qual, tant per raó del fons com de la competència, són
aplicables les disposicions de la seva legislació vigent en matèria d'atemptats contra la
seguretat de l'Estat o de divulgació del secret professional. Ha de perseguir, a instància
de qualsevol Estat membre interessat o de la Comissió, el qui estigui sotmès a la seva
jurisdicció i hagi incomplert l'obligació esmentada.
2. Cada Estat membre ha de comunicar a la Comissió totes les disposicions que regulin
en els seus territoris la classificació i el secret de les informacions, els coneixements, els
documents o els objectes a què es refereix aquest Tractat.
La Comissió s'ha d'encarregar de comunicar les disposicions esmentades als altres estats
membres.
Cada Estat membre ha d'adoptar totes les mesures adequades per tal de facilitar
l'establiment progressiu d'un sistema de protecció dels secrets tan uniforme i ampli com
sigui possible. La Comissió pot fer, amb la consulta prèvia als estats membres interessats,
totes les recomanacions necessàries amb aquesta finalitat.
3. Les institucions de la Comunitat i les seves instal·lacions, així com les empreses
comunes, estan obligades a aplicar les disposicions relatives a la protecció dels secrets
vigents en els territoris on estiguin situades.
4. Qualsevol autorització per rebre la comunicació de fets, informacions, documents o
objectes a què es refereix aquest Tractat, protegits pel secret, concedida per una institució
de la Comunitat o per un Estat membre a una persona que exerceixi la seva activitat en
l'àmbit d'aquest Tractat, ha de ser reconeguda per qualsevol altra institució i qualsevol
altre Estat membre.
5. Les disposicions d'aquest article no són un obstacle per a l'aplicació de disposicions
particulars que resultin d'acords subscrits per un Estat membre i un tercer Estat o una
organització internacional.
Article 195
Les institucions de la Comunitat, així com l'Agència i les empreses comunes, han de
respectar, en l'aplicació d'aquest Tractat, les condicions d'accés als minerals, materials
bàsics i materials físsils especials que imposin les regulacions nacionals adoptades per
motius d'ordre públic o de salut pública.
Portal Jurídic de Catalunya
Article 196
Als efectes d'aplicació d'aquest Tractat i llevat d'una disposició en contra d'aquest, s'entén
per:
a) «persona», qualsevol persona física que exerceixi en els territoris dels estats membres totes
o part de les seves activitats en l'àmbit definit en el capítol corresponent del Tractat;
b) «empresa», qualsevol empresa o institució que exerceixi totes o part de les seves activitats
en les mateixes condicions, sigui quin sigui el seu estatut jurídic, públic o privat.
Article 197
Als efectes d'aplicació d'aquest Tractat, s'entén per:
1) «Materials físsils especials», el plutoni 239, l'urani 233, l'urani enriquit en els isòtops 235 o
233, així com qualsevol producte que contingui un o diversos dels isòtops abans
esmentats i qualssevol altres materials físsils que especifiqui el Consell, per majoria
qualificada, a proposta de la Comissió; tanmateix, l'expressió «materials físsils especials»
no comprèn els materials bàsics.
2) «Urani enriquit en els isòtops 235 o 233», l'urani que contingui urani 235, o urani 233, o bé
aquests dos isòtops en tal quantitat que la relació entre la suma de tots dos isòtops i l'isòtop
238 sigui superior a la relació entre l'isòtop 235 i l'isòtop 238 en l'urani natural.
3) «Materials bàsics», l'urani que contingui la mescla d'isòtops que hi ha a la natura, l'urani el
contingut del qual en urani 235 sigui inferior al normal, el tori, tots els materials abans
esmentats en forma de metall, aliatges, compostos químics o concentrats i qualsevol altre
material que contingui un o diversos dels materials abans esmentats en les taxes de
concentració que determini el Consell, per majoria qualificada, a proposta de la Comissió.
4) «Minerals», qualsevol mineral que contingui, en les taxes de concentració mitjana que
determini el Consell, per majoria qualificada i a proposta de la Comissió, substàncies que
permetin obtenir, per mitjà de tractaments físics i químics apropiats, els materials bàsics
abans definits.
Article 198
Llevat d'una disposició en contra, aquest Tractat s'aplica als territoris europeus dels estats
membres i als territoris no europeus sotmesos a la seva jurisdicció.
S'aplica també als territoris europeus les relacions exteriors dels quals assumeixi un Estat
membre.
Les disposicions d'aquest Tractat s'apliquen a les illes Åland de conformitat amb les
disposicions del Protocol núm. 2 de l'Acta relativa a les condicions d'adhesió de la
República d'Àustria, de la República de Finlàndia i del Regne de Suècia.
No obstant el que disposen els paràgrafs precedents:
a) Aquest Tractat no s'aplica a les illes Fèroe.
Aquest Tractat no s'aplica a Grenlàndia.
b) Aquest Tractat no s'aplica a les zones de sobirania del Regne Unit de Gran Bretanya i
d'Irlanda del Nord a Xipre.
c) Aquest Tractat no s'aplica als països i territoris d'ultramar no esmentats a la llista►C1 de
l'annex II del Tractat de la Unió Europea i del Tractat de funcionament de la Unió Europea
Portal Jurídic de Catalunya
◄ que mantinguin relacions especials amb el Regne Unit de Gran Bretanya i d'Irlanda
del Nord.
d) Les disposicions d'aquest Tractat només són aplicables a les illes del Canal i a l'illa de Man
en la mesura necessària per assegurar l'aplicació del règim previst per a aquestes illes en
el Tractat relatiu a l'adhesió de nous estats membres a la Comunitat Econòmica Europea
i a la Comunitat Europea de l'Energia Atòmica, signat el vint-i-dos de gener de 1972.
(lletra e), suprimida)
Article 199
La Comissió ha d'assegurar el manteniment de tot tipus de relacions adequades amb els
òrgans de les Nacions Unides, dels seus organismes especialitzats i de l'Organització
Mundial del Comerç.
La Comissió ha de mantenir també relacions apropiades amb totes les organitzacions
internacionals.
Article 200
La Comunitat ha d'establir qualsevol tipus de cooperació adequada amb el Consell
d'Europa.
Article 201
La Comunitat ha d'establir amb l'Organització de Cooperació i Desenvolupament
Econòmic una col·laboració estreta, les modalitats de la qual s'han de determinar de comú
acord.
Article 202
Les disposicions d'aquest Tractat no obsten a l'existència i el perfeccionament de les
unions regionals entre Bèlgica i Luxemburg, així com entre Bèlgica, Luxemburg i els
Països Baixos, en la mesura en què els objectius d'aquestes unions regionals no
s'assoleixin mitjançant l'aplicació d'aquest Tractat.
Article 203
Quan una acció de la Comunitat sigui necessària per aconseguir un dels objectius de la
Comunitat, sense que aquest Tractat hagi previst els poders d'acció necessaris amb
aquesta finalitat, el Consell, per unanimitat, a proposta de la Comissió i amb la consulta
prèvia al Parlament Europeu, ha d'adoptar les disposicions pertinents.
Articles 204 i 205
(Derogats)
Article 206
La Comunitat pot subscriure amb un o diversos estats o amb organitzacions internacionals
acords que estableixin una associació que comporti drets i obligacions recíprocs, accions
comunes i procediments particulars.
Aquests acords els ha de subscriure el Consell, que s'ha de pronunciar per unanimitat,
amb la consulta prèvia al Parlament Europeu.
Portal Jurídic de Catalunya
Quan aquests acords requereixin modificacions del present Tractat, aquestes últimes s'han
d'adoptar prèviament pel procediment que preveuen els apartats 2 a 5 de l'article 48 del
Tractat de la Unió Europea.
Article 207
Els protocols que, de comú acord entre els estats membres, s'incorporin com a annexos al
present Tractat són una part integrant d'aquest.
Article 208
Aquest Tractat es conclou per un període de temps il·limitat.
▼C3
TÍTOL VI
DISPOSICIONS RELATIVES Al PERÍODE INICIAL
(Derogat)
Articles 209 a 223
(Derogats)
DISPOSICIONS FINALS
▼B
Article 224
Aquest Tractat l'han de ratificar les altes parts contractants de conformitat amb les seves
normes constitucionals respectives. Els instruments de ratificació s'han de dipositar
davant del Govern de la República Italiana.
Aquest Tractat entra en vigor el primer dia del mes següent al dipòsit de l'instrument de
ratificació de l'últim Estat signatari que compleixi aquesta formalitat. Tanmateix, si el
dipòsit esmentat s'efectua menys de quinze dies abans del començament del mes següent,
l'entrada en vigor del Tractat s'ajorna fins al primer dia del segon mes següent a la data
d'aquest dipòsit.
Article 225
Aquest Tractat, redactat en un exemplar únic, en llengua alemanya, llengua francesa,
llengua italiana i llengua neerlandesa, els quatre textos del qual són igualment autèntics,
s'ha de dipositar en els arxius del Govern de la República Italiana, que n'ha de remetre
una còpia certificada conforme a cadascun dels governs de la resta d'estats signataris.
▼A1
En virtut dels tractats d'adhesió, són igualment autèntiques les versions d'aquest Tractat
en llengües búlgara, txeca, croata, danesa, espanyola, eslovaca, eslovena, estoniana,
finesa, grega, hongaresa, anglesa, irlandesa, letona, lituana, maltesa, polonesa,
portuguesa, romanesa i sueca.
▼B
Portal Jurídic de Catalunya
PER DONAR-NE FE, els plenipotenciaris sotasignats subscriuen aquest Tractat.
Roma, vint-i-cinc de març de mil nou-cents cinquanta-set.
(no es reprodueix la llista dels signants)






PROTOCOLS
Portal Jurídic de Catalunya
PROTOCOL SOBRE LA COMESA DELS PARLAMENTS NACIONALS A LA UNIÓ
EUROPEA
LES ALTES PARTS CONTRACTANTS,
RECORDANT que la manera com cada parlament nacional efectua el control de
l'actuació del seu govern respecte a les activitats de la Unió Europea concerneix
l'organització i la pràctica constitucionals pròpies de cada Estat membre;
VOLENT impulsar una participació més gran dels parlaments nacionals en les activitats
de la Unió Europea i incrementar-ne la capacitat per manifestar la seva opinió sobre els
projectes d'actes legislatius de la Unió Europea i altres afers que considerin d'especial
interès;
HAN CONVINGUT en les disposicions següents, que s'han d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
TÍTOL I
INFORMACIÓ ALS PARLAMENTS NACIONALS
Article 1
Els documents de consulta de la Comissió (llibres verds, llibres blancs i comunicacions)
els ha de transmetre directament la Comissió als parlaments nacionals quan es publiquin.
La Comissió ha de transmetre, així mateix, als parlaments nacionals el programa legislatiu
anual, així com qualsevol altre instrument de programació legislativa o d'estratègia
política alhora que els transmeti al Parlament Europeu i al Consell.
Article 2
Els projectes d'actes legislatius adreçats al Parlament Europeu i al Consell s'han de
transmetre als parlaments nacionals.
Als efectes d'aquest Protocol, s'entén per «projecte d'acte legislatiu» les propostes de la
Comissió, les iniciatives d'un grup d'estats membres, les iniciatives del Parlament
Europeu, les peticions del Tribunal de Justícia, les recomanacions del Banc Central
Europeu i les peticions del Banc Europeu d'Inversions, destinades a l'adopció d'un acte
legislatiu.
Els projectes d'actes legislatius que tinguin origen en la Comissió els ha de transmetre
directament aquesta als parlaments nacionals, alhora que al Parlament Europeu i al
Consell.
Els projectes d'actes legislatius que tinguin origen en el Parlament Europeu els ha de
transmetre directament aquest als parlaments nacionals.
Els projectes d'actes legislatius que tinguin origen en un grup d'estats membres, en el
Tribunal de Justícia, en el Banc Central Europeu o en el Banc Europeu d'Inversions els
ha de transmetre el Consell als parlaments nacionals.
Article 3
Portal Jurídic de Catalunya
Els parlaments nacionals poden adreçar als presidents del Parlament Europeu, del Consell
i de la Comissió un dictamen motivat sobre la conformitat d'un projecte d'acte legislatiu
amb el principi de subsidiarietat, d'acord amb el procediment establert pel Protocol sobre
l'aplicació dels principis de subsidiarietat i proporcionalitat.
Si el projecte d'acte legislatiu té origen en un grup d'estats membres, el president del
Consell ha de transmetre el o els dictàmens motivats als governs d'aquests estats
membres.
Si el projecte d'acte legislatiu té origen en el Tribunal de Justícia, el Banc Central Europeu
o el Banc Europeu d'Inversions, el president del Consell ha de transmetre el o els
dictàmens motivats a la institució o l'òrgan de què es tracti.
Article 4
Entre el moment en què es transmeti als parlaments nacionals un projecte d'acte legislatiu
en les llengües oficials de la Unió i la data d'inclusió d'aquest projecte en l'ordre del dia
provisional del Consell amb vista a la seva adopció o a l'adopció d'una posició en el marc
d'un procediment legislatiu, ha de transcórrer un termini de vuit setmanes. Són possibles
les excepcions en cas d'urgència, els motius de les quals s'han d'esmentar a l'acte o la
posició del Consell. Al llarg d'aquestes vuit setmanes no es pot constatar cap acord sobre
un projecte d'acte legislatiu, excepte en casos urgents degudament motivats. Entre la
inclusió d'un projecte d'acte legislatiu en l'ordre del dia provisional del Consell i l'adopció
d'una posició ha de transcórrer un termini de deu dies, excepte en casos urgents
degudament motivats.
Article 5
Els ordres del dia i els resultats de les sessions del Consell, incloses les actes de les
sessions del Consell en les quals aquest deliberi sobre projectes d'actes legislatius, s'han
de transmetre directament als parlaments nacionals, alhora que als governs dels estats
membres.
Article 6
Quan el Consell Europeu prevegi fer ús dels paràgrafs primer o segon de l'apartat 7 de
l'article 48 del Tractat de la Unió Europea, s'ha d'informar els parlaments nacionals de la
iniciativa del Consell Europeu almenys sis mesos abans que s'adopti una decisió.
Article 7
El Tribunal de Comptes ha de transmetre a títol informatiu el seu informe anual als
parlaments nacionals, alhora que al Parlament Europeu i al Consell.
Article 8
Quan el sistema parlamentari nacional no sigui unicameral, les disposicions dels articles
1 a 7 s'apliquen a les cambres que el componguin.
TÍTOL II
COOPERACIÓ INTERPARLAMENTÀRIA
Article 9
Portal Jurídic de Catalunya
El Parlament Europeu i els parlaments nacionals han de definir conjuntament
l'organització i la promoció d'una cooperació interparlamentària eficaç i regular en el si
de la Unió.
Article 10
Una Conferència d'òrgans parlamentaris especialitzats en afers de la Unió pot adreçar al
Parlament Europeu, al Consell i a la Comissió qualsevol contribució que consideri
convenient. Aquesta Conferència ha de fomentar, a més, l'intercanvi d'informació i bones
pràctiques entre els parlaments nacionals i el Parlament Europeu i entre les seves
comissions especialitzades. La Conferència pot organitzar, així mateix, conferències
interparlamentàries sobre temes concrets, en particular per debatre afers de política
exterior i de seguretat comuna, inclosa la política comuna de seguretat i de defensa. Les
aportacions de la Conferència no vinculen els parlaments nacionals ni prejutgen la seva
posició.
PROTOCOL SOBRE L'ESTATUT DEL TRIBUNAL DE JUSTÍCIA DE LA UNIÓ
EUROPEA
LES ALTES PARTS CONTRACTANTS,
VOLENT establir l'Estatut del Tribunal de Justícia de la Unió Europea que preveu l'article
281 del Tractat de funcionament de la Unió Europea,
HAN CONVINGUT en les disposicions següents, que han de constar annexes al Tractat
de la Unió Europea, al Tractat de funcionament de la Unió Europea i al Tractat constitutiu
de la Comunitat Europea de l'Energia Atòmica:
Article 1
El Tribunal de Justícia de la Unió Europea s'ha de constituir i ha d'exercir les seves
funcions de conformitat amb les disposicions dels Tractats, del Tractat constitutiu de la
Comunitat Europea de l'Energia Atòmica (Tractat CEEA) i d'aquest Estatut.
TÍTOL I
ESTATUT DELS JUTGES I DELS ADVOCATS GENERALS
Article 2
Tots els jutges, abans d'entrar en funcions, han de prestar jurament davant del Tribunal
de Justícia, en una sessió pública, que exerciran les seves funcions amb tota imparcialitat
i en consciència i que no violaran de cap manera el secret de les deliberacions.
Article 3
Portal Jurídic de Catalunya
Els jutges gaudeixen d'immunitat de jurisdicció. Després d'haver cessat en les seves
funcions, continuen gaudint d'immunitat respecte dels actes que hagin efectuat amb
caràcter oficial, incloses les seves manifestacions orals i escrites.
El Tribunal de Justícia, reunit en Ple, pot aixecar la immunitat. Quan la decisió es refereixi
a un membre del Tribunal General o d'un tribunal especialitzat, el Tribunal de Justícia ha
de decidir amb la consulta prèvia al tribunal de què es tracti.
En cas que, una vegada aixecada la immunitat, s'exerceixi una acció penal contra un jutge,
aquest només pot ser jutjat, en cadascun dels estats membres, per l'autoritat competent
per jutjar els magistrats pertanyents a l'òrgan jurisdiccional suprem nacional.
Els articles 11 a 14 i l'article 17 del Protocol sobre els privilegis i les immunitats de la
Unió Europea són aplicables als jutges, els advocats generals, el secretari i els ponents
adjunts del Tribunal de Justícia de la Unió Europea, sense perjudici de les disposicions
relatives a la immunitat de jurisdicció dels jutges que consten en els paràgrafs precedents.
Article 4
Els jutges no poden exercir cap funció política o administrativa.
No poden exercir, llevat d'una autorització concedida amb caràcter excepcional pel
Consell, per majoria simple, cap activitat professional, retribuïda o no.
En el moment d'assumir les seves funcions, s'han de comprometre solemnement a
respectar, mentre duri el seu mandat i fins i tot després que finalitzi, les obligacions
derivades del seu càrrec i, en especial, els deures d'honestedat i discreció quant a
l'acceptació, una vegada acabat el seu mandat, de determinades funcions o beneficis.
En cas de dubte, el Tribunal de Justícia ha de decidir. Quan la decisió es refereixi a un
membre del Tribunal General o d'un tribunal especialitzat, el Tribunal de Justícia ha de
decidir amb la consulta prèvia al tribunal de què es tracti.
Article 5
A part dels casos de renovació periòdica i defunció, el mandat dels jutges conclou
individualment per dimissió.
En cas de dimissió d'un jutge, la carta de dimissió s'ha d'adreçar al president del Tribunal
de Justícia, que l'ha de transmetre al president del Consell. Aquesta última notificació
determina la vacant del càrrec.
Llevat dels casos en què sigui aplicable l'article 6, els jutges han de continuar en el seu
càrrec fins que entri en funcions el seu successor.
Article 6
Els jutges només poden ser rellevats de les seves funcions o privats del seu dret a pensió
o de qualsevol altre benefici substitutiu quan, segons el parer unànime dels jutges i dels
advocats generals del Tribunal de Justícia, deixin de complir les condicions requerides o
incompleixin les obligacions que es deriven del seu càrrec. L'interessat no ha de prendre
part en aquestes deliberacions. Quan l'interessat sigui un membre del Tribunal General o
d'un tribunal especialitzat, el Tribunal de Justícia ha de decidir amb la consulta prèvia al
tribunal de què es tracti.
El secretari ha de comunicar la decisió del Tribunal de Justícia als presidents del
Parlament Europeu i de la Comissió i l'ha de notificar al president del Consell.
Portal Jurídic de Catalunya
Quan es tracti d'una decisió que rellevi un jutge de les seves funcions, aquesta última
notificació determina la vacant del càrrec.
Article 7
Els jutges que cessin en les seves funcions abans que expiri el seu mandat s'han de
substituir pel temps que falti per acabar aquest mandat.
Article 8
Les disposicions dels articles 2 a 7 són aplicables als advocats generals.
TÍTOL II
ORGANITZACIÓ DEL TRIBUNAL DE JUSTÍCIA
▼M3
Article 9
La renovació parcial dels jutges, que té lloc cada tres anys, afecta la meitat dels jutges. Si
el nombre de jutges és imparell, la renovació afecta alternativament el nombre
immediatament superior a la meitat del nombre de jutges i el nombre immediatament
inferior a la meitat.
El paràgraf primer també s'aplica a la renovació parcial dels advocats generals, que té lloc
cada tres anys.
▼M2
Article 9 bis
Els jutges elegeixen d'entre ells el president i el vicepresident del Tribunal de Justícia per
un període de tres anys. Els seus mandats són renovables.
El vicepresident ha d'assistir el president del Tribunal de Justícia en les condicions que
estableixi el Reglament de procediment. L'ha de substituir en cas d'impediment o de
vacança de la Presidència.
▼B
Article 10
El secretari ha de prestar jurament davant del Tribunal de Justícia que exercirà les seves
funcions amb tota imparcialitat i en consciència i que no violarà de cap manera el secret
de les deliberacions.
Article 11
El Tribunal de Justícia ha de disposar la substitució del secretari en cas d'impediment
d'aquest.
Article 12
S'adscriuen al Tribunal de Justícia funcionaris i altres agents a fi de garantir-ne el
funcionament. Depenen del secretari sota l'autoritat del president.
Article 13
Portal Jurídic de Catalunya
A petició del Tribunal de Justícia, el Parlament Europeu i el Consell poden preveure,
d'acord amb el procediment legislatiu ordinari, el nomenament de ponents adjunts i
establir-ne l'estatut. Els ponents adjunts poden ser cridats, en les condicions que determini
el Reglament de procediment, a participar en la instrucció dels afers sotmesos al Tribunal
de Justícia i a col·laborar amb el jutge ponent.
Els ponents adjunts, elegits entre persones que ofereixin absolutes garanties
d'independència i tinguin la competència jurídica necessària, els ha de nomenar el
Consell, per majoria simple. Han de prestar jurament davant del Tribunal de Justícia que
exerciran les seves funcions amb tota imparcialitat i en consciència i que no violaran de
cap manera el secret de les deliberacions.
Article 14
Els jutges, els advocats generals i el secretari han de residir en la localitat en què el
Tribunal de Justícia tingui la seu.
Article 15
El Tribunal de Justícia ha de funcionar de manera permanent. La durada de les vacances
judicials l'ha de fixar el Tribunal de Justícia, tenint en compte les necessitats del servei.
Article 16
El Tribunal de Justícia ha de constituir sales compostes per tres i cinc jutges. Els jutges
elegeixen d'entre ells els presidents de sala. Els presidents de les sales de cinc jutges
s'elegeixen per tres anys. El seu mandat es pot renovar una vegada.
▼M2
La Gran Sala està composta per quinze jutges. Està presidida pel president del Tribunal
de Justícia. També formen part de la Gran Sala el vicepresident del Tribunal de Justícia
i, en les condicions que estableixi el Reglament de procediment, tres dels presidents de
sales de cinc jutges i altres jutges.
▼B
El Tribunal de Justícia ha d'actuar en Gran Sala quan ho sol·liciti un Estat membre o una
institució de la Unió que sigui part en el procés.
El Tribunal de Justícia ha d'actuar en Ple quan se li sotmeti un afer en aplicació de l'apartat
2 de l'article 228, de l'apartat 2 de l'article 245, de l'article 247 o de l'apartat 6 de l'article
286 del Tractat de funcionament de la Unió Europea.
Així mateix, quan consideri que un afer del qual coneix té una importància excepcional,
el Tribunal de Justícia pot decidir, escoltat l'advocat general, atribuir-lo al Ple.
Article 17
El Tribunal de Justícia només pot deliberar vàlidament en un nombre senar.
Les deliberacions de les sales compostes per tres o cinc jutges només són vàlides si hi són
presents tres jutges.
▼M2
Les deliberacions de la Gran Sala només són vàlides si hi són presents onze jutges.
Portal Jurídic de Catalunya
Les deliberacions del Tribunal de Justícia reunit en Ple només són vàlides si hi són
presents disset jutges.
▼B
En cas d'impediment d'un dels jutges que componen una sala, es pot requerir l'assistència
d'un jutge que formi part d'una altra sala, en les condicions que determini el Reglament
de procediment.
Article 18
Els jutges i els advocats generals no poden participar en la resolució de cap afer en què
hagin intervingut abans en qualitat d'agent, assessor o advocat d'una les parts, o respecte
del qual hagin estat cridats a pronunciar-se com a membres d'un tribunal, d'una comissió
investigadora o en qualsevol altre concepte.
Si, per una raó especial, un jutge o un advocat general considera que no pot participar en
el judici o en l'examen d'un afer determinat, n'ha d'informar el president. Si el president
considera que, per una raó especial, un jutge o un advocat general no ha de participar o
presentar conclusions en un determinat afer, n'ha d'advertir l'interessat.
En cas de dificultat sobre l'aplicació d'aquest article, el Tribunal de Justícia ha de decidir.
Una part no pot invocar la nacionalitat d'un jutge o l'absència en el Tribunal de Justícia o
en una de les seves sales d'un jutge de la seva nacionalitat per demanar la modificació de
la composició del Tribunal de Justícia o d'una de les seves sales.
TÍTOL III
PROCEDIMENT DAVANT DEL TRIBUNAL DE JUSTÍCIA
Article 19
Els estats membres, així com les institucions de la Unió, estan representats davant del
Tribunal de Justícia per un agent designat per a cada afer; l'agent pot estar assistit per un
assessor o un advocat.
Els estats part en l'Acord sobre l'Espai Econòmic Europeu, diferents dels estats membres,
i l'Òrgan de Vigilància de l'AELC, previst per l'Acord esmentat, estan representats de la
mateixa manera.
Les altres parts han d'estar representades per un advocat.
Únicament un advocat que estigui facultat per exercir davant d'un òrgan jurisdiccional
d'un Estat membre o d'un altre Estat part en l'Acord sobre l'Espai Econòmic Europeu pot
representar o assistir una part davant del Tribunal de Justícia.
Els agents, assessors i advocats que compareguin davant del Tribunal de Justícia
gaudeixen dels drets i les garanties necessaris per a l'exercici independent de les seves
funcions, en les condicions que determini el Reglament de procediment.
El Tribunal de Justícia gaudeix, respecte dels assessors i advocats que compareguin
davant seu, dels poders normalment reconeguts en aquesta matèria als jutjats i tribunals,
en les condicions que determini el mateix Reglament.
Els professors nacionals dels estats membres la legislació dels quals els reconegui el dret
d'actuar en un judici gaudeixen davant del Tribunal de Justícia dels drets que aquest article
reconeix als advocats.
Portal Jurídic de Catalunya
Article 20
El procediment davant del Tribunal de Justícia consta de dues fases: una d'escrita i una
altra d'oral.
La fase escrita consisteix en la notificació a les parts, així com a les institucions de la
Unió els actes de les quals s'impugnin, de les demandes, al·legacions, contestacions i
observacions i, eventualment, de les rèpliques, així com de qualsevol altra peça o
document de suport o de les seves còpies certificades conformes.
Les notificacions s'han de fer sota la responsabilitat del secretari en l'ordre i en els terminis
que determini el Reglament de procediment.
▼M2
La fase oral comprèn l'audiència pel Tribunal de Justícia dels agents, assessors i advocats,
així com de les conclusions de l'advocat general i, si escau, l'examen de testimonis i pèrits.
▼B
Si considera que l'afer no planteja cap qüestió de dret nova, el Tribunal de Justícia pot
decidir, escoltat l'advocat general, que l'afer es jutgi sense conclusions de l'advocat
general.
Article 21
El procediment davant del Tribunal de Justícia s'ha d'iniciar mitjançant una demanda
adreçada al secretari. La demanda ha de contenir el nom i el domicili del demandant i la
qualitat del signant, el nom de la part o parts contra les quals s'interposi la demanda,
l'objecte del litigi, les pretensions i una exposició sumària dels motius invocats.
La demanda ha d'anar acompanyada, si escau, de l'acte l'anul·lació del qual se sol·licita
o, en la hipòtesi que preveu l'article 265 del Tractat de funcionament de la Unió Europea,
d'un document que certifiqui la data del requeriment que preveu l'article esmentat. Si no
s'han adjuntat aquests documents a la demanda, el secretari ha d'invitar l'interessat a
presentar-los en un termini raonable, sense que es pugui oposar preclusió en cas que es
regularitzi la situació processal transcorregut el termini per recórrer.
Article 22
En els casos a què es refereix l'article 18 del Tractat CEEA, el recurs davant del Tribunal
de Justícia s'ha d'interposar mitjançant un escrit adreçat al secretari. L'escrit ha de contenir
el nom i el domicili del demandant i la qualitat del signant, amb indicació de la decisió
contra la qual s'interposa el recurs, el nom de les parts litigants, l'objecte del litigi, les
pretensions i una exposició sumària dels motius invocats.
L'escrit ha d'anar acompanyat d'una còpia conforme de la decisió del Comitè d'Arbitratge
que s'impugni.
Si el Tribunal de Justícia desestima el recurs, la decisió del Comitè d'Arbitratge és
definitiva.
Si el Tribunal de Justícia anul·la la decisió del Comitè d'Arbitratge, si escau i a iniciativa
d'una de les parts en el procés, es pot reprendre el procediment davant del Comitè
d'Arbitratge. Aquest s'ha d'ajustar a les qüestions de dret dirimides pel Tribunal de
Justícia.
Article 23
Portal Jurídic de Catalunya
En els casos a què es refereix l'article 267 del Tractat de funcionament de la Unió Europea,
la decisió de l'òrgan jurisdiccional nacional que suspèn el procediment i sotmet l'afer al
Tribunal de Justícia l'ha de notificar a aquest últim l'òrgan jurisdiccional esmentat. A
continuació, el secretari del Tribunal de Justícia ha de notificar aquesta decisió a les parts
litigants, als estats membres i a la Comissió, així com a la institució, l'òrgan o l'organisme
de la Unió que hagi adoptat l'acte la validesa o interpretació del qual es qüestiona.
En el termini de dos mesos des d'aquesta última notificació, les parts, els estats membres,
la Comissió i, quan escaigui, la institució, l'òrgan o l'organisme de la Unió que hagi
adoptat l'acte la validesa o interpretació del qual es qüestiona tenen dret a presentar al
Tribunal de Justícia al·legacions o observacions escrites.
En els casos a què es refereix l'article 267 del Tractat de funcionament de la Unió Europea,
el secretari del Tribunal de Justícia ha de notificar la decisió de l'òrgan jurisdiccional
nacional als estats part en l'Acord sobre l'Espai Econòmic Europeu, diferents dels estats
membres, i a l'Òrgan de Vigilància de l'AELC, previst per l'Acord esmentat, que, en el
termini de dos mesos des de la notificació i sempre que estigui afectat un dels àmbits
d'aplicació d'aquest Acord, poden presentar al Tribunal de Justícia al·legacions o
observacions escrites.
Quan un acord, referent a un àmbit determinat, subscrit pel Consell i un o diversos tercers
estats, atribueixi a aquests la facultat de presentar al·legacions o observacions escrites en
cas que un òrgan jurisdiccional d'un Estat membre sotmeti al Tribunal de Justícia una
qüestió prejudicial que afecti l'àmbit d'aplicació de l'acord esmentat, la decisió de l'òrgan
jurisdiccional nacional que plantegi aquesta qüestió s'ha de notificar també als tercers
estats corresponents, els quals poden presentar al Tribunal de Justícia al·legacions o
observacions escrites en el termini de dos mesos a partir d'aquesta notificació.
Article 23 bis ( *1 )
El Reglament de procediment pot establir un procediment accelerat i, per a les peticions
de decisió prejudicial relatives a l'espai de llibertat, seguretat i justícia, un procediment
d'urgència.
En aquests procediments es pot fixar un termini per presentar al·legacions o observacions
escrites més breu que el que fixa l'article 23 i, no obstant el que disposa el paràgraf quart
de l'article 20, es pot prescindir de les conclusions de l'advocat general.
En el procediment d'urgència, a més, l'autorització per presentar al·legacions o
observacions escrites atorgada a les parts i als altres interessats que esmenta l'article 23
es pot restringir i, en casos d'urgència extrema, la fase escrita del procediment es pot
ometre.
Article 24
El Tribunal de Justícia pot demanar a les parts que presentin tots els documents i facilitin
totes les informacions que consideri convenients. En cas de negativa, ho ha de fer constar
en acta.
El Tribunal de Justícia també pot demanar als estats membres i a les institucions, els
òrgans o els organismes que no siguin part en el litigi totes les informacions que consideri
necessàries a efectes processals.
Article 25
Portal Jurídic de Catalunya
En qualsevol moment, el Tribunal de Justícia pot encarregar a qualsevol persona,
corporació, gabinet tècnic, comissió o òrgan de la seva elecció l'elaboració d'un dictamen
pericial.
Article 26
Es poden escoltar els testimonis en les condicions que determini el Reglament de
procediment.
Article 27
El Tribunal de Justícia gaudeix, respecte dels testimonis que no hi compareguin, dels
poders generalment reconeguts en aquesta matèria als jutjats i tribunals i pot imposar
sancions pecuniàries en les condicions que determini el Reglament de procediment.
Article 28
Els testimonis i pèrits poden prestar declaració sota jurament, segons la fórmula que
estableixi el Reglament de procediment o segons el que prevegi la legislació nacional del
testimoni o del pèrit.
Article 29
El Tribunal de Justícia pot ordenar que un testimoni o un pèrit presti declaració davant
l'autoritat judicial del seu domicili.
Aquesta interlocutòria s'ha de comunicar, als efectes de la seva execució, a l'autoritat
judicial competent en les condicions que determini el Reglament de procediment. Els
documents que resultin de l'execució de la comissió rogatòria s'han de remetre al Tribunal
de Justícia en les mateixes condicions.
El Tribunal de Justícia ha de sufragar les despeses, sense perjudici de carregar-les, si
escau, a les parts.
Article 30
Cada Estat membre ha de considerar qualsevol violació del jurament dels testimonis i
pèrits com un delicte comès davant d'un tribunal nacional amb jurisdicció en matèria civil.
Amb la denúncia prèvia del Tribunal de Justícia, l'Estat de què es tracti ha de perseguir
els autors d'aquest delicte davant l'òrgan jurisdiccional nacional competent.
Article 31
La vista ha de ser pública, llevat que, per motius greus, el Tribunal de Justícia decideixi
el contrari, d'ofici o a instància de part.
Article 32
Durant la vista, el Tribunal de Justícia pot interrogar els pèrits i els testimonis, així com
les mateixes parts. Tanmateix, aquestes últimes només poden actuar en un judici per mitjà
dels seus representants.
Article 33
S'ha d'estendre una acta de cada vista; aquesta acta l'han de signar el president i el
secretari.
Portal Jurídic de Catalunya
Article 34
El president ha de fixar el torn de les vistes.
Article 35
Les deliberacions del Tribunal de Justícia són i han de romandre secretes.
Article 36
Les sentències han de ser motivades. Han d'esmentar els noms dels jutges que van
participar en les deliberacions.
Article 37
Les sentències les han de signar el president i el secretari. S'han de llegir en una sessió
pública.
Article 38
El Tribunal de Justícia ha de decidir sobre les costes.
Article 39
El president del Tribunal de Justícia pot decidir, mitjançant un procediment abreujat al
qual, en el que sigui necessari, no s'apliquen algunes de les normes que conté Estatut i
que s'ha de regular en el Reglament de procediment, sobre les pretensions que tinguin
com a objecte la suspensió que preveuen l'article 278 del Tractat de funcionament de la
Unió Europea i l'article 157 del Tractat CEEA, la concessió de mesures provisionals de
conformitat amb l'article 279 del Tractat de funcionament de la Unió Europea, o la
suspensió de l'execució forçosa d'acord amb el paràgraf quart de l'article 299 del Tractat
de funcionament de la Unió Europea o amb el paràgraf tercer de l'article 164 del Tractat
CEEA.
▼M2
Les facultats que preveu el paràgraf primer les pot exercir el vicepresident del Tribunal
de Justícia, en les condicions que determini el Reglament de procediment.
En cas d'impediment del president i del vicepresident, els ha de substituir un altre jutge
en les condicions que determini el Reglament de procediment.
▼B
La resolució del president o del seu substitut només té caràcter provisional i no prejutja
de cap manera la decisió del Tribunal de Justícia quant a l'afer principal.
Article 40
Els estats membres i les institucions de la Unió poden intervenir com a coadjuvants en els
litigis sotmesos al Tribunal de Justícia.
Tenen el mateix dret els òrgans i organismes de la Unió i qualsevol altra persona sempre
que puguin demostrar un interès en la solució d'un litigi sotmès al Tribunal de Justícia.
Les persones físiques i jurídiques no poden intervenir en els afers entre els estats
membres, entre institucions de la Unió, o entre estats membres, d'una banda, i institucions
de la Unió, de l'altra.
Portal Jurídic de Catalunya
Sense perjudici del que disposa el paràgraf segon, els estats part en l'Acord sobre l'Espai
Econòmic Europeu, diferents dels estats membres, i l'Òrgan de Vigilància de l'AELC,
previst per l'Acord esmentat, poden intervenir com a coadjuvants en els litigis sotmesos
al Tribunal de Justícia quan aquests es refereixin a un dels àmbits d'aplicació d'aquest
Acord.
Les pretensions de la demanda d'intervenció no poden tenir cap altra finalitat que donar
suport a les pretensions d'una de les parts.
Article 41
Quan la part demandada, degudament citada a termini, s'abstingui de contestar per escrit
a la demanda, s'ha de dictar respecte d'aquesta sentència en rebel·lia. La sentència es pot
impugnar en el termini d'un mes a partir de la data de la seva notificació. Llevat d'una
decisió contrària del Tribunal de Justícia, la impugnació no suspèn l'execució de la
sentència dictada en rebel·lia.
Article 42
Els estats membres, les institucions, els òrgans o els organismes de la Unió i qualsevol
altra persona física o jurídica poden interposar, en els casos i les condicions que determini
el Reglament de procediment, una terceria contra les sentències dictades, sense que se'ls
hagi citat a dia cert, si aquestes sentències lesionen els seus drets.
Article 43
En cas de dubte sobre el sentit i l'abast d'una sentència, correspon al Tribunal de Justícia
interpretar aquesta sentència, a instància de la part o de la institució de la Unió que hi
demostri un interès.
Article 44
La revisió de la sentència només es pot demanar al Tribunal de Justícia amb motiu del
descobriment d'un fet que pugui tenir una influència decisiva i que, abans de pronunciarse la sentència, era desconegut pel Tribunal de Justícia i per la part que sol·licita la revisió.
El procediment de revisió exigeix una sentència del Tribunal de Justícia, en la qual s'ha
de fer constar expressament l'existència d'un fet nou del qual es reconeix que té els
caràcters que donen lloc a la revisió, i per això es declara admissible la demanda.
No es pot presentar cap demanda de revisió transcorreguts deu anys des de la data de la
sentència.
Article 45
El Reglament de procediment ha d'establir terminis per raó de la distància.
No es pot oposar preclusió per expiració dels terminis quan l'interessat demostri
l'existència d'un cas fortuït o de força major.
Article 46
Les accions contra la Unió en matèria de responsabilitat extracontractual prescriuen al
cap de cinc anys d'haver-se produït el fet que les va motivar. La prescripció s'interromp
bé mitjançant una demanda presentada davant del Tribunal de Justícia, o bé mitjançant
una reclamació prèvia, que el damnificat pot presentar a la institució competent de la
Unió. En aquest últim cas, la demanda s'ha de presentar en el termini de dos mesos que
Portal Jurídic de Catalunya
preveu l'article 263 del Tractat de funcionament de la Unió Europea; quan escaigui, són
aplicables les disposicions del paràgraf segon de l'article 265 del Tractat de funcionament
de la Unió Europea.
El present article s'aplica també a les accions contra el Banc Centre Europeu en matèria
de responsabilitat extracontractual.
TÍTOL IV
EL TRIBUNAL GENERAL
Article 47
▼M2
El paràgraf primer de l'article 9, l'article 9 bis, els articles 14 i 15, els paràgrafs primer,
segon, quart i cinquè de l'article 17 i l'article 18 s'apliquen al Tribunal General i als seus
membres.
▼B
Són aplicables mutatis mutandis al secretari del Tribunal General el paràgraf quart de
l'article 3 i els articles 10, 11 i 14.
▼M3
Article 48
El Tribunal General està compost per:
a) quaranta jutges a partir del 25 de desembre de 2015;
b) quaranta-set jutges a partir de l'1 de setembre de 2016;
c) dos jutges per Estat membre a partir de l'1 de setembre de 2019.
▼B
Article 49
Els membres del Tribunal General poden ser cridats a exercir les funcions d'advocat
general.
La funció de l'advocat general consisteix a presentar públicament, amb tota imparcialitat
i independència, conclusions motivades sobre determinats afers sotmesos al Tribunal
General, amb la finalitat d'assistir aquest Tribunal en el compliment de la seva missió.
Els criteris per a la selecció d'aquests afers, així com les modalitats de designació dels
advocats generals, s'han de fixar en el Reglament de procediment del Tribunal General.
El membre del Tribunal General cridat a exercir la funció d'advocat general en un afer no
pot participar en la seva resolució.
Article 50
El Tribunal General actua en sales compostes per tres o cinc jutges. Els jutges elegeixen
d'entre ells els presidents de sala. Els presidents de les sales de cinc jutges s'elegeixen per
tres anys. El seu mandat es pot renovar una vegada.
Portal Jurídic de Catalunya
La composició de les sales i l'atribució d'afers a aquestes s'han de regular pel Reglament
de procediment. En determinats casos previstos en el Reglament de procediment, el
Tribunal General pot actuar en Ple o com a òrgan unipersonal.
El Reglament de procediment pot disposar, així mateix, que el Tribunal General es
constitueixi en Gran Sala en els casos i les condicions que estipuli.
▼M4
Article 50 bis
1. El Tribunal General exerceix en primera instància la competència per conèixer dels
litigis entre la Unió i els seus agents en virtut de l'article 270 del Tractat de funcionament
de la Unió Europea, inclosos els litigis entre qualsevol institució, òrgan o organisme,
d'una banda, i els seus agents, de l'altra, sobre els quals la competència per pronunciar-se
s'atribueix al Tribunal de Justícia de la Unió Europea.
2. En totes les fases del procediment, fins i tot en el moment de la presentació de la
demanda, el Tribunal General pot examinar les possibilitats d'una solució amistosa del
litigi i pot intentar facilitar aquesta solució.
▼M5
Article 51
No obstant el que disposa la norma enunciada a l'apartat 1 de l'article 256 del Tractat de
funcionament de la Unió Europea, queden reservats a la competència del Tribunal de
Justícia:
a) els recursos que preveuen els articles 263 i 265 del Tractat de funcionament de la Unió
Europea interposats per un Estat membre i que vagin dirigits contra:
i) un acte legislatiu, un acte del Parlament Europeu, del Consell Europeu o del Consell, o contra
una abstenció de pronunciar-se d'una o diverses d'aquestes institucions, excepte:
— les decisions adoptades pel Consell d'acord amb el paràgraf tercer de l'apartat 2 de l'article
108 del Tractat de funcionament de la Unió Europea;
— els actes del Consell adoptats en virtut d'un reglament del mateix Consell relatiu a
mesures de protecció comercial d'acord amb l'article 207 del Tractat de funcionament de
la Unió Europea;
— els actes del Consell mitjançant els quals aquest exerceixi competències d'execució de
conformitat amb l'apartat 2 de l'article 291 del Tractat de funcionament de la Unió
Europea;
ii) un acte o una abstenció de pronunciar-se de la Comissió d'acord amb l'apartat 1 de l'article
331 del Tractat de funcionament de la Unió Europea;
b) els recursos que preveuen els articles 263 i 265 del Tractat de funcionament de la Unió
Europea que hagi interposat una institució de la Unió contra un acte legislatiu, un acte del
Parlament Europeu, del Consell Europeu, del Consell, de la Comissió o del Banc Central
Europeu, o contra una abstenció de pronunciar-se d'una o diverses d'aquestes institucions;
c) els recursos que preveu l'article 263 del Tractat de funcionament de la Unió Europea
interposats per un Estat membre i que vagin dirigits contra un acte de la Comissió relatiu
a la falta d'execució d'una sentència dictada pel Tribunal de Justícia d'acord amb l'apartat
Portal Jurídic de Catalunya
2 o amb el paràgraf segon de l'apartat 3 de l'article 260 del Tractat de funcionament de la
Unió Europea.
▼B
Article 52
El president del Tribunal de Justícia i el president del Tribunal General han de fixar de
comú acord les condicions en què els funcionaris i els altres agents adscrits al Tribunal
de Justícia han de prestar els seus serveis en el Tribunal General per garantir-ne el
funcionament. Determinats funcionaris o altres agents depenen del secretari del Tribunal
General sota l'autoritat del seu president.
Article 53
El procediment davant del Tribunal General està regulat pel títol III.
En la mesura en què sigui necessari, el procediment davant del Tribunal General l'ha de
precisar i completar el seu Reglament de procediment. El Reglament de procediment pot
establir excepcions al paràgraf quart de l'article 40 i a l'article 41 per tenir en compte les
característiques específiques dels contenciosos relatius a l'àmbit de la propietat
intel·lectual.
No obstant el que disposa el paràgraf quart de l'article 20, l'advocat general pot presentar
les seves conclusions motivades per escrit.
Article 54
Quan un recurs o qualsevol altre acte processal adreçat al Tribunal General es presenti
per error a la Secretaria del Tribunal de Justícia, aquesta l'ha de transmetre
immediatament a la Secretaria del Tribunal General; de la mateixa manera, quan un recurs
o qualsevol acte processal adreçat al Tribunal de Justícia es presenti per error a la
Secretaria del Tribunal General, aquesta l'ha de transmetre immediatament a la Secretaria
del Tribunal de Justícia.
Quan el Tribunal General consideri que no és competent per conèixer d'un recurs perquè
és de la competència del Tribunal de Justícia, l'ha de remetre a aquest Tribunal. De la
mateixa manera, quan el Tribunal de Justícia consideri que un recurs correspon a la
competència del Tribunal General, l'ha de remetre a aquest últim, que en aquest cas no
pot declinar la seva competència.
Quan se sotmetin al Tribunal de Justícia i al Tribunal General afers que tinguin el mateix
objecte o que plantegin la mateixa qüestió d'interpretació o que qüestionin la validesa del
mateix acte, el Tribunal General pot suspendre, amb l'audiència prèvia de les parts, les
seves actuacions fins que el Tribunal de Justícia dicti sentència o, si es tracta de recursos
interposats en virtut de l'article 263 del Tractat de funcionament de la Unió Europea, pot
declinar la seva competència a fi que el Tribunal de Justícia es pugui pronunciar sobre
aquests recursos. En aquestes mateixes condicions, el Tribunal de Justícia també pot
decidir suspendre el procediment del qual conegui; en aquest cas, el procediment ha de
continuar davant del Tribunal General.
Quan un Estat membre i una institució de la Unió impugnin el mateix acte, el Tribunal
General ha de declinar la seva competència a fi que el Tribunal de Justícia es pugui
pronunciar sobre aquests recursos.
Article 55
Portal Jurídic de Catalunya
Les resolucions del Tribunal General que posin fi al procés, així com les que resolguin
parcialment la qüestió de fons o posin fi a un incident processal relatiu a una excepció
d'incompetència o d'inadmissibilitat, les ha de notificar el secretari del Tribunal General
a totes les parts, així com a tots els estats membres i a les institucions de la Unió, fins i
tot encara que no hagin intervingut en el litigi davant del Tribunal General.
Article 56
Contra les resolucions del Tribunal General que posin fi al procés, així com contra les
que resolguin parcialment la qüestió de fons o posin fi a un incident processal relatiu a
una excepció d'incompetència o d'inadmissibilitat, es pot interposar recurs de cassació
davant del Tribunal de Justícia en un termini de dos mesos a partir de la notificació de la
resolució impugnada.
Aquest recurs de cassació el pot interposar qualsevol de les parts les pretensions de la
qual s'hagin desestimat totalment o parcialment. Tanmateix, els coadjuvants que no siguin
estats membres o institucions de la Unió només poden interposar recurs de cassació quan
la resolució del Tribunal General els afecti directament.
Excepte en els litigis entre la Unió i els seus agents, el recurs de cassació també el poden
interposar els estats membres i les institucions de la Unió que no hagin intervingut en el
litigi davant del Tribunal General. Aquests estats membres i institucions estan en una
posició idèntica a la dels estats membres o les institucions que hagin intervingut en
primera instància.
Article 57
Qualsevol persona la demanda d'intervenció de la qual s'hagi desestimat pot interposar un
recurs de cassació davant del Tribunal de Justícia contra la decisió del Tribunal General
que desestimi la seva demanda d'intervenció, en un termini de dues setmanes a partir de
la notificació de la resolució desestimatòria.
Les parts en el procediment poden interposar un recurs de cassació contra qualsevol
resolució del Tribunal General adoptada en virtut dels articles 278, 279 o del paràgraf
quart de l'article 299 del Tractat de funcionament de la Unió Europea o en virtut de
l'article 157 o del paràgraf tercer de l'article 164 del Tractat CEEA, en un termini de dos
mesos a partir de la notificació de la resolució.
El recurs de cassació que preveuen els paràgrafs primer i segon del present article s'ha de
resoldre d'acord amb el procediment que preveu l'article 39.
Article 58
El recurs de cassació davant del Tribunal de Justícia es limita a les qüestions de dret. S'ha
de fundar en motius derivats de la incompetència del Tribunal General, d'irregularitats
del procediment davant d'aquest que lesionin els interessos de la part recurrent, així com
de la violació del dret de la Unió per part del Tribunal General.
La imposició i la quantia de les costes no constitueixen per si mateixes un motiu
d'interposició del recurs de cassació.
▼M5
Article 58 bis
Portal Jurídic de Catalunya
L'examen dels recursos de cassació interposats contra les resolucions del Tribunal
General relatives a una resolució d'una sala de recurs independent d'una de les oficines i
agències de la Unió següents està supeditat a la prèvia admissió a tràmit pel Tribunal de
Justícia:
a) l'Oficina de Propietat Intel·lectual de la Unió Europea;
b) l'Oficina Comunitària de Varietats Vegetals;
c) l'Agència Europea de Substàncies i Mescles Químiques;
d) l'Agència de la Unió Europea per a la Seguretat Aèria.
El procediment que preveu el paràgraf primer també s'aplica als recursos de cassació
interposats contra resolucions del Tribunal General relatives a una resolució d'una sala de
recurs independent, constituïda després de l'1 de maig de 2019 en qualsevol altra oficina
o agència de la Unió, que hagi de conèixer de l'afer abans que es pugui interposar un
recurs davant del Tribunal General.
El recurs de cassació s'ha d'admetre a tràmit, totalment o parcialment, segons les
modalitats que fixi el Reglament de procediment, quan susciti una qüestió important per
a la unitat, la coherència o el desenvolupament del dret de la Unió.
La decisió sobre l'admissió o la inadmissió a tràmit del recurs de cassació ha de ser
motivada i s'ha de publicar.
▼B
Article 59
El procediment davant del Tribunal de Justícia en un recurs de cassació contra una
resolució del Tribunal General consta d'una fase escrita i una fase oral. El Tribunal de
Justícia, després d'haver escoltat l'advocat general i les parts, es pot pronunciar sense fase
oral, en les condicions que determini el Reglament de procediment.
Article 60
El recurs de cassació no té efecte suspensiu, sense perjudici del que disposen els articles
278 i 279 del Tractat de funcionament de la Unió Europea o l'article 157 del Tractat
CEEA.
No obstant el que disposa l'article 280 del Tractat de funcionament de la Unió Europea,
les resolucions del Tribunal General que anul·lin un reglament només tenen efecte a partir
de l'expiració del termini que preveu el paràgraf primer de l'article 56 d'aquest Estatut o,
si s'ha interposat un recurs de cassació durant aquest termini, a partir de la desestimació
del recurs, sense perjudici del dret que assisteixi cada part a plantejar davant del Tribunal
de Justícia una demanda, en virtut dels articles 278 i 279 del Tractat de funcionament de
la Unió Europea o de l'article 157 del Tractat CEEA, amb la finalitat d'aconseguir la
suspensió dels efectes del reglament anul·lat o l'adopció de qualsevol altra mesura
provisional.
Article 61
Quan s'estimi el recurs de cassació, el Tribunal de Justícia ha d'anul·lar la resolució del
Tribunal General. En aquest cas, el Tribunal de Justícia pot o bé resoldre ell mateix
definitivament el litigi, quan el seu estat ho permeti, o bé tornar l'afer al Tribunal General
perquè aquest últim el resolgui.
Portal Jurídic de Catalunya
En cas de devolució, el Tribunal General està vinculat per les qüestions de dret dirimides
per la resolució del Tribunal de Justícia.
Quan s'estimi un recurs de cassació interposat per un Estat membre o una institució de la
Unió que no hagi intervingut en el litigi davant del Tribunal General, el Tribunal de
Justícia, si ho considera necessari, pot indicar quins són els efectes de la resolució del
Tribunal General anul·lada que s'han de considerar definitius respecte de les parts en el
litigi.
Article 62
En els casos que preveuen els apartats 2 i 3 de l'article 256 del Tractat de funcionament
de la Unió Europea, el primer advocat general pot proposar al Tribunal de Justícia que
reexamini la resolució del Tribunal General quan consideri que hi ha un risc greu que es
vulneri la unitat o la coherència del dret de la Unió.
La proposta s'ha de presentar en el termini d'un mes a partir del pronunciament de la
resolució del Tribunal General. El Tribunal de Justícia ha de decidir, en el termini d'un
mes a partir de la proposta que li hagi presentat el primer advocat general, si escau o no
reexaminar la resolució.
Article 62 bis
El Tribunal de Justícia s'ha de pronunciar sobre les qüestions objecte del reexamen per
un procediment d'urgència sobre la base de les interlocutòries remeses pel Tribunal
General.
Els interessats que preveu l'article 23 d'aquest Estatut, així com en els casos que preveu
l'apartat 2 de l'article 256 del Tractat de funcionament de la Unió Europea, les parts en el
procediment davant del Tribunal General tenen dret a presentar al Tribunal de Justícia
al·legacions o observacions escrites sobre les qüestions objecte del reexamen en un
termini fixat a aquest efecte.
El Tribunal de Justícia pot decidir sobre l'obertura de la fase oral abans de pronunciar-se.
Article 62 ter
En els casos que preveu l'apartat 2 de l'article 256 del Tractat de funcionament de la Unió
Europea, la proposta de reexamen i la decisió d'iniciar el procediment de reexamen no
tenen efecte suspensiu, sense perjudici del que disposen els articles 278 i 279 del Tractat
de funcionament de la Unió Europea. Si el Tribunal de Justícia declara que la resolució
del Tribunal General vulnera la unitat o la coherència del dret de la Unió, el Tribunal de
Justícia ha de retornar l'afer al Tribunal General, que està vinculat per les qüestions de
dret dirimides pel Tribunal de Justícia; el Tribunal de Justícia pot indicar els efectes de la
resolució del Tribunal General que s'han de considerar definitius respecte de les parts en
el litigi. No obstant això, si la solució del litigi deriva, tenint en compte el resultat del
reexamen, de les apreciacions de fet en les quals es basa la resolució del Tribunal General,
el Tribunal de Justícia ha de resoldre definitivament el litigi.
En els casos que preveu l'apartat 3 de l'article 256 del Tractat de funcionament de la Unió
Europea, a falta d'una proposta de reexamen o d'una decisió d'obertura de la fase de
reexamen, la resposta del Tribunal General a les qüestions presentades té efecte al
venciment dels terminis que preveu amb aquesta finalitat el paràgraf segon de l'article 62.
En cas d'obertura d'una fase de reexamen, la resposta objecte del reexamen té efecte al
terme d'aquesta fase, llevat d'una decisió contrària del Tribunal de Justícia. Si el Tribunal
Portal Jurídic de Catalunya
de Justícia declara que la resolució del Tribunal General vulnera la unitat o la coherència
del dret de la Unió, la resposta del Tribunal de Justícia a les qüestions objecte del
reexamen substitueix la resposta donada pel Tribunal General.
TÍTOL IV bis
TRIBUNALS ESPECIALITZATS
▼M4
Article 62 quater
Les disposicions relatives a les competències, la composició, l'organització i el
procediment de qualsevol tribunal especialitzat instituït en virtut de l'article 257 del
Tractat de funcionament de la Unió Europea s'han de recollir en un annex d'aquest Estatut.
▼B
TÍTOL V
DISPOSICIONS FINALS
Article 63
Els reglaments de procediment del Tribunal de Justícia i del Tribunal General han de
contenir totes les disposicions necessàries per aplicar i, en la mesura en què sigui
necessari, completar aquest Estatut.
Article 64
Les normes relatives al règim lingüístic aplicable al Tribunal de Justícia de la Unió
Europea s'han d'establir mitjançant un reglament del Consell, que s'ha de pronunciar per
unanimitat. Aquest reglament s'ha d'adoptar bé a petició del Tribunal de Justícia i amb la
consulta prèvia a la Comissió i al Parlament Europeu, o bé a proposta de la Comissió i
amb la consulta prèvia al Tribunal de Justícia i al Parlament Europeu.
Fins que s'adoptin les normes esmentades, segueixen sent aplicables les disposicions del
Reglament de procediment del Tribunal de Justícia i del Reglament de procediment del
Tribunal General relatives al règim lingüístic. No obstant el que disposen els articles 253
i 254 del Tractat de funcionament de la Unió Europea, qualsevol modificació o derogació
de les disposicions esmentades requereix l'aprovació unànime del Consell.
▼M4—————
▼B
PROTOCOL SOBRE LA FIXACIÓ DE LES SEUS DE LES INSTITUCIONS I DE
DETERMINATS ÒRGANS, ORGANISMES I SERVEIS DE LA UNIÓ EUROPEA
ELS REPRESENTANTS DELS GOVERNS DELS ESTATS MEMBRES,
Portal Jurídic de Catalunya
VISTOS l'article 341 del Tractat de funcionament de la Unió Europea i l'article 189 del
Tractat constitutiu de la Comunitat Europea de l'Energia Atòmica,
RECORDANT I CONFIRMANT la Decisió de 8 d'abril de 1965, i sense perjudici de les
decisions relatives a la seu de futures institucions, òrgans, organismes i serveis,
HAN CONVINGUT en les disposicions següents, que s'han d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
Article únic
a) El Parlament Europeu té la seu a Estrasburg, on tenen lloc els 12 períodes parcials de
sessions plenàries mensuals, inclosa la sessió pressupostària. Els períodes parcials de
sessions plenàries addicionals tenen lloc a Brussel·les. Les comissions del Parlament
Europeu es reuneixen a Brussel·les. La Secretaria General del Parlament Europeu i els
seus serveis segueixen instal·lats a Luxemburg.
b) El Consell té la seu a Brussel·les. Durant els mesos d'abril, juny i octubre, el Consell porta
a terme les seves reunions a Luxemburg.
c) La Comissió té la seu a Brussel·les. Els serveis que consten en els articles 7, 8 i 9 de la
Decisió de 8 d'abril de 1965 s'estableixen a Luxemburg.
d) El Tribunal de Justícia de la Unió Europea té la seu a Luxemburg.
e) El Tribunal de Comptes té la seu a Luxemburg.
f) El Comitè Econòmic i Social té la seu a Brussel·les.
g) El Comitè de les Regions té la seu a Brussel·les.
h) El Banc Europeu d'Inversions té la seu a Luxemburg.
i) El Banc Central Europeu té la seu a Frankfurt.
j) L'Oficina Europea de Policia (Europol) té la seu a la Haia.
PROTOCOL SOBRE ELS PRIVILEGIS I LES IMMUNITATS DE LA UNIÓ EUROPEA
LES ALTES PARTS CONTRACTANTS,
CONSIDERANT que, d'acord amb l'article 343 del Tractat de funcionament de la Unió
Europea i amb l'article 191 del Tractat constitutiu de la Comunitat Europea de l'Energia
Atòmica (CEEA), la Unió Europea i la CEEA gaudeixen en el territori dels estats
membres de les immunitats i els privilegis necessaris per complir la seva missió,
HAN CONVINGUT en les disposicions següents, que s'han d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
Portal Jurídic de Catalunya
CAPÍTOL I
Béns, fons, actius i operacions de la Unió Europea
Article 1
Els locals i edificis de la Unió són inviolables. Així mateix, estan exempts de qualsevol
escorcoll, requisa, confiscació o expropiació. Els béns i actius de la Unió no poden ser
objecte de cap mesura de constrenyiment administratiu o judicial sense autorització del
Tribunal de Justícia.
Article 2
Els arxius de la Unió són inviolables.
Article 3
La Unió, els seus actius, els seus ingressos i els altres béns estan exempts de qualssevol
impostos directes.
Els governs dels estats membres han d'adoptar, sempre que els sigui possible, les
disposicions apropiades per a la tramesa o el reemborsament dels drets indirectes i dels
impostos sobre la venda inclosos en els preus dels béns mobles o immobles quan la Unió
efectuï, per al seu ús oficial, compres importants el preu de les quals comprengui drets i
impostos d'aquesta naturalesa. No obstant això, l'aplicació de les disposicions esmentades
no ha de tenir com a efecte falsejar la competència dins de la Unió.
No s'ha de concedir cap exoneració d'impostos, taxes i drets que constitueixin una simple
remuneració de serveis d'utilitat pública.
Article 4
La Unió està exempta de qualssevol drets de duana, prohibicions i restriccions a la
importació i l'exportació respecte dels objectes destinats al seu ús oficial; els objectes així
importats no es poden cedir a títol onerós o gratuït en el territori del país on s'hagin
importat, llevat que aquesta cessió s'efectuï en les condicions que determini el govern del
país esmentat.
La Unió està igualment exempta de qualssevol drets de duana, prohibicions i restriccions
a la importació i l'exportació respecte de les seves publicacions.
CAPÍTOL II
Comunicacions i salconduits
Article 5
(antic article 6)
Per a les seves comunicacions oficials i la transmissió de tots els seus documents, les
institucions de la Unió han de rebre, en el territori de cadascun dels estats membres, el
tracte que aquest Estat concedeixi a les missions diplomàtiques.
La correspondència oficial i les altres comunicacions oficials de les institucions de la
Unió no es poden sotmetre a censura.
Article 6
Portal Jurídic de Catalunya
(antic article 7)
Els presidents de les institucions de la Unió poden expedir a favor dels membres i agents
d'aquestes institucions salconduits en la forma que determini el Consell, per majoria
simple; aquests salconduits han de ser reconeguts per les autoritats dels estats membres
com a documents vàlids de viatge. Els salconduits a favor dels funcionaris i agents s'han
d'expedir en les condicions que determinin l'estatut dels funcionaris i el règim aplicable
als altres agents de la Unió.
La Comissió pot subscriure acords per al reconeixement d'aquests salconduits com a
documents vàlids de viatge en el territori de tercers estats.
CAPÍTOL III
Membres del Parlament Europeu
Article 7
(antic article 8)
No s'imposa cap restricció d'ordre administratiu o d'un altre tipus a la llibertat de
moviment dels membres del Parlament Europeu quan es dirigeixin al lloc de reunió del
Parlament Europeu o en tornin.
En matèria duanera i de control de canvis, els membres del Parlament Europeu han de
rebre:
a) del seu propi govern, les mateixes facilitats que les concedides als alts funcionaris quan es
desplacen a l'estranger en missions oficials de caràcter temporal;
b) dels governs dels altres estats membres, les mateixes facilitats que les concedides als
representants de governs estrangers en missions oficials de caràcter temporal.
Article 8
(antic article 9)
Els membres del Parlament Europeu no poden ser buscats, detinguts ni processats per les
opinions o els vots que emetin en l'exercici de les seves funcions.
Article 9
(antic article 10)
Mentre el Parlament Europeu estigui en període de sessions, els seus membres gaudeixen:
a) en el seu propi territori nacional, de les immunitats reconegudes als membres del parlament
del seu país;
b) en el territori de qualsevol altre Estat membre, d'immunitat davant de qualsevol mesura de
detenció i de qualsevol actuació judicial.
Igualment gaudeixen d'immunitat quan es dirigeixin al lloc de reunió del Parlament
Europeu o en tornin.
No es pot invocar la immunitat en cas de delicte flagrant ni aquesta pot obstruir l'exercici
pel Parlament Europeu del seu dret a suspendre la immunitat d'un dels seus membres.
Portal Jurídic de Catalunya
CAPÍTOL IV
Representants dels estats membres que participin en els treballs de les institucions de
la Unió Europea
Article 10
(antic article 11)
Els representants dels estats membres que participin en els treballs de les institucions de
la Unió, així com els seus consellers i experts tècnics, gaudeixen, en l'exercici de les seves
funcions i durant els seus desplaçaments al lloc de reunió o quan en tornin, dels privilegis,
les immunitats i les facilitats habituals.
Aquest article s'aplica igualment als membres dels òrgans consultius de la Unió.
CAPÍTOL V
Funcionaris i agents de la Unió Europea
Article 11
(antic article 12)
En el territori de cadascun dels estats membres i independentment de la seva nacionalitat,
els funcionaris i altres agents de la Unió:
a) gaudeixen d'immunitat de jurisdicció respecte dels actes que duguin a terme amb caràcter
oficial, incloses les seves manifestacions orals i escrites, sense perjudici de les
disposicions dels Tractats relatives, d'una banda, a les normes sobre la responsabilitat dels
funcionaris i agents davant la Unió i, de l'altra, a la competència del Tribunal de Justícia
de la Unió Europea per conèixer dels litigis entre la Unió i els seus funcionaris i altres
agents. Es continuen beneficiant d'aquesta immunitat després d'haver cessat en les seves
funcions;
b) ni ells ni els seus cònjuges ni els familiars que en depenguin no estan subjectes a les
disposicions que limiten la immigració ni a les formalitats de registre d'estrangers;
c) gaudeixen, respecte de les regulacions monetàries o de canvi, de les facilitats habitualment
reconegudes als funcionaris de les organitzacions internacionals;
d) gaudeixen del dret d'importar en franquícia el seu mobiliari i efectes personals en assumir
per primera vegada les seves funcions en el país de què es tracti, i del dret de reexportar
en franquícia, en concloure les seves funcions en aquest país, el seu mobiliari i efectes
personals, amb subjecció, en un cas i en l'altre, a les condicions que consideri necessàries
el govern del país on s'exerceixi el dret esmentat;
e) gaudeixen del dret d'importar en franquícia l'automòbil destinat al seu ús personal, adquirit
en el país de la seva última residència, o en el país del qual siguin nacionals, en les
condicions del mercat interior d'aquest país, i de reexportar-lo en franquícia, amb
subjecció, en un cas i en l'altre, a les condicions que consideri necessàries el govern del
país interessat.
Article 12
(antic article 13)
Portal Jurídic de Catalunya
Els funcionaris i altres agents de la Unió estan subjectes, en benefici d'aquesta última, a
un impost sobre els sous, salaris i emoluments abonats per aquesta en les condicions i
segons el procediment que estableixin el Parlament Europeu i el Consell mitjançant
reglaments adoptats d'acord amb el procediment legislatiu ordinari i amb la consulta
prèvia a les institucions interessades.
Els funcionaris i altres agents de la Unió estan exempts dels impostos nacionals sobre els
sous, salaris i emoluments abonats per la Unió.
Article 13
(antic article 14)
Als efectes d'aplicació dels impostos sobre la renda i el patrimoni, de l'impost sobre
successions, així com dels convenis subscrits entre els estats membres de la Unió per
evitar la doble imposició, els funcionaris i altres agents de la Unió que, únicament per raó
de l'exercici de les seves funcions al servei de la Unió, estableixin la seva residència en
el territori d'un Estat membre diferent del país del domicili fiscal que tinguin en el moment
d'entrar al servei de la Unió es consideren, tant en el país de la seva residència com en el
del domicili fiscal, com si haguessin conservat el seu domicili en aquest últim país si
aquest és membre de la Unió. Aquesta disposició s'aplica igualment al cònjuge en la
mesura en què no exerceixi una activitat professional pròpia, així com als fills a càrrec i
sota la potestat de les persones que esmenta aquest article.
Els béns mobles que pertanyin a les persones a què al·ludeix el paràgraf anterior i que
estiguin situats en el territori de l'Estat de residència estan exempts de l'impost sobre
successions en aquest Estat; per a l'aplicació d'aquest impost, es consideren com si es
trobessin a l'Estat del domicili fiscal, sense perjudici dels drets de tercers estats i de
l'aplicació eventual de les disposicions dels convenis internacionals relatius a la doble
imposició.
Els domicilis adquirits únicament per raó de l'exercici de funcions al servei d'altres
organitzacions internacionals no s'han de prendre en consideració per a l'aplicació de les
disposicions d'aquest article.
Article 14
(antic article 15)
El Parlament Europeu i el Consell, mitjançant reglaments adoptats d'acord amb el
procediment legislatiu ordinari i amb la consulta prèvia a les institucions interessades,
han de determinar el règim de les prestacions socials aplicables als funcionaris i altres
agents de la Unió.
Article 15
(antic article 16)
El Parlament Europeu i el Consell, mitjançant reglaments adoptats d'acord amb el
procediment legislatiu ordinari i amb la consulta prèvia a les altres institucions
interessades, han de determinar les categories de funcionaris i altres agents de la Unió als
quals siguin aplicables, totalment o parcialment, les disposicions dels articles 11, 12,
paràgraf segon, i 13.
Portal Jurídic de Catalunya
Periòdicament s'han de comunicar als governs dels estats membres el nom, la funció i
l'adreça dels funcionaris i altres agents pertanyents a aquestes categories.
CAPÍTOL VI
Privilegis i immunitats de les missions de tercers estats acreditades davant la Unió
Europea
Article 16
(antic article 17)
L'Estat membre en el territori del qual estigui situada la seu de la Unió ha de concedir a
les missions de tercers estats acreditades davant la Unió les immunitats i els privilegis
diplomàtics habituals.
CAPÍTOL VII
Disposicions generals
Article 17
(antic article 18)
Els privilegis, les immunitats i les facilitats a favor dels funcionaris i altres agents de la
Unió s'atorguen exclusivament en interès d'aquesta última.
Cada institució de la Unió està obligada a suspendre la immunitat concedida a un
funcionari o un altre agent en els casos en què consideri que aquesta suspensió no és
contrària als interessos de la Unió.
Article 18
(antic article 19)
Als efectes d'aplicació d'aquest Protocol, les institucions de la Unió han de cooperar amb
les autoritats responsables dels estats membres interessats.
Article 19
(antic article 20)
Els articles 11 a 14, tots dos inclusivament, i 17 són aplicables►C2 al president del
Consell Europeu ◄ .
▼C2
Són igualment aplicables als membres de la Comissió.
▼B
Article 20
(antic article 21)
Els articles 11 a 14 i l'article 17 són aplicables als jutges, els advocats generals, el secretari
i els ponents adjunts del Tribunal de Justícia de la Unió Europea, sense perjudici de les
Portal Jurídic de Catalunya
disposicions de l'article 3 del Protocol sobre l'Estatut del Tribunal de Justícia de la Unió
Europea relatives a la immunitat de jurisdicció dels jutges i advocats generals.
Article 21
(antic article 22)
El present Protocol s'aplica igualment al Banc Europeu d'Inversions, als membres dels
seus òrgans, al seu personal i als representants dels estats membres que participin en els
seus treballs, sense perjudici de les disposicions del Protocol sobre els Estatuts del Banc.
D'altra banda, el Banc Europeu d'Inversions està exempt de qualsevol imposició de
caràcter fiscal i parafiscal en el moment dels augments del seu capital, així com de les
diverses formalitats a què puguin estar subjectes aquestes operacions en l'Estat on el Banc
tingui la seu. Així mateix, la seva dissolució i liquidació no són objecte de cap imposició.
Finalment, l'activitat del Banc i dels seus òrgans, quan s'exerceixi en les condicions que
preveuen els seus estatuts, no està sotmesa a l'impost sobre el volum de negocis.
Article 22
(antic article 23)
Aquest Protocol és aplicable, així mateix, al Banc Central Europeu, als membres dels seus
òrgans i al seu personal, sense perjudici del que disposa el Protocol sobre els estatuts del
Sistema Europeu de Bancs Centrals i del Banc Central Europeu.
El Banc Central Europeu està exempt, a més, de qualsevol tipus d'impostos o gravàmens
de naturalesa similar amb motiu de qualsevol ampliació del seu capital, igual que dels
diversos tràmits que hi estiguin relacionats en l'Estat en què tingui la seu el Banc. Les
activitats que duguin a terme el Banc i els seus òrgans, d'acord amb els estatuts del
Sistema Europeu de Bancs Centrals i del Banc Central Europeu, no estan subjectes a cap
tipus d'impost sobre el volum de negocis.
PROTOCOL SOBRE L'ARTICLE 40.3.3 DE LA CONSTITUCIÓ IRLANDESA
LES ALTES PARTS CONTRACTANTS,
HAN CONVINGUT en la disposició següent, que s'ha d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
Cap disposició dels Tractats, del Tractat constitutiu de la Comunitat Europea de l'Energia
Atòmica ni dels tractats i actes pels quals es modifiquen o completen aquests Tractats no
afecta l'aplicació a Irlanda de l'article 40.3.3 de la Constitució irlandesa.
Portal Jurídic de Catalunya
PROTOCOL SOBRE LES DISPOSICIONS TRANSITÒRIES
LES ALTES PARTS CONTRACTANTS,
CONSIDERANT que, per organitzar la transició entre les disposicions institucionals dels
Tractats aplicables abans de l'entrada en vigor del Tractat de Lisboa i les disposicions del
Tractat esmentat, és necessari preveure disposicions transitòries,
HAN CONVINGUT en les disposicions següents, que s'han d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
Article 1
En aquest Protocol, l'expressió «els Tractats» designa el Tractat de la Unió Europea, el
Tractat de funcionament de la Unió Europea i el Tractat constitutiu de la Comunitat
Europea de l'Energia Atòmica.
TÍTOL I
DISPOSICIONS RELATIVES Al PARLAMENT EUROPEU
▼M1
Article 2
1. Per al període de la legislatura 2009-2014 que quedi per transcórrer a partir de la data
d'entrada en vigor d'aquest article, i no obstant el que disposen el paràgraf segon de
l'article 189 i l'apartat 2 de l'article 190 del Tractat constitutiu de la Comunitat Europea, i
el paràgraf segon de l'article 107 i l'apartat 2 de l'article 108 del Tractat constitutiu de la
Comunitat Europea de l'Energia Atòmica, que estaven en vigor en el moment de les
eleccions al Parlament Europeu de juny de 2009, i no obstant el nombre d'escons que
preveu el paràgraf primer de l'apartat 2 de l'article 14 del Tractat de la Unió Europea, els
18 escons següents s'afegeixen als 736 existents, i s'eleva així, provisionalment, el nombre
total de diputats al Parlament Europeu a 754 fins al final de la legislatura 2009-2014:
Bulgària 1 Països Baixos 1
Espanya 4 Àustria 2
França 2 Polònia 1
Itàlia 1 Eslovènia 1
Letònia 1 Suècia 2
Malta 1 Regne Unit 1
2. No obstant el que disposa l'apartat 3 de l'article 14 del Tractat de la Unió Europea, els
estats membres de què es tracti han de designar les persones que hagin d'ocupar els escons
Portal Jurídic de Catalunya
addicionals que preveu l'apartat 1, de conformitat amb la legislació dels estats membres
de què es tracti i sempre que les persones en qüestió s'hagin elegit mitjançant sufragi
universal directe:
a) per elecció per sufragi universal directe ad hoc a l'Estat membre de què es tracti, de
conformitat amb les disposicions aplicables a les eleccions al Parlament Europeu;
b) per referència als resultats de les eleccions al Parlament Europeu del 4 al 7 de juny de 2009;
o
c) per designació pel parlament nacional de l'Estat membre de què es tracti, d'entre els seus
components, del nombre requerit de diputats, segons el procediment establert per
cadascun d'aquests estats membres.
3. Amb temps suficient abans de les eleccions al Parlament Europeu de 2014, el Consell
Europeu ha d'adoptar, de conformitat amb el paràgraf segon de l'apartat 2 de l'article 14
del Tractat de la Unió Europea, una decisió per la qual es fixi la composició del Parlament
Europeu.
▼B
TÍTOL II
DISPOSICIONS RELATIVES A LA MAJORIA QUALIFICADA
Article 3
1. De conformitat amb l'apartat 4 de l'article 16 del Tractat de la Unió Europea, les
disposicions de l'apartat esmentat i les disposicions de l'apartat 2 de l'article 238 del
Tractat de funcionament de la Unió Europea, relatives a la definició de la majoria
qualificada en el Consell Europeu i en el Consell, tenen efecte l'1 de novembre de 2014.
2. Entre l'1 de novembre de 2014 i el 31 de març de 2017, quan un acord s'hagi d'adoptar
per majoria qualificada, qualsevol membre del Consell pot sol·licitar que l'acord s'adopti
per la majoria qualificada que defineix l'apartat 3. En aquest cas s'apliquen els apartats 3
i 4.
▼A1
3. Fins al 31 d'octubre de 2014, estan en vigor les disposicions següents, sense perjudici
del que disposa l'article 235, apartat 1, paràgraf segon, del Tractat de funcionament de la
Unió Europea.
Quan el Consell Europeu o el Consell hagin d'adoptar un acord per majoria qualificada,
els vots dels membres es ponderen de la manera següent:
Bèlgica 12Lituània 7
Bulgària 10Luxemburg 4
República Txeca 12Hongria 12
Dinamarca 7 Malta 3
Alemanya 29Països Baixos 13
Portal Jurídic de Catalunya
Estònia 4 Àustria 10
Irlanda 7 Polònia 27
Grècia 12Portugal 12
Espanya 27Romania 14
França 29Eslovènia 4
Croàcia 7 Eslovàquia 7
Itàlia 29Finlàndia 7
Xipre 4 Suècia 10
Letònia 4 Regne Unit 29
Per adoptar-los, els acords requereixen almenys 260 vots que representin la votació
favorable de la majoria dels membres, quan en virtut dels Tractats s'hagin d'adoptar a
proposta de la Comissió. En els altres casos, requereixen almenys 260 vots que
representin la votació favorable de dos terços dels membres com a mínim.
Quan el Consell Europeu o el Consell adoptin un acte per majoria qualificada, qualsevol
membre del Consell Europeu o del Consell pot sol·licitar que es comprovi que els estats
membres que constitueixen la majoria qualificada representen com a mínim el 62% de la
població total de la Unió. Si es posa de manifest que aquesta condició no es compleix,
l'acte en qüestió no s'ha d'adoptar.
▼B
4. Fins al 31 d'octubre de 2014, quan, en aplicació dels Tractats, no participin en la votació
tots els membres del Consell, és a dir, en els casos en què es remeti a la majoria qualificada
definida d'acord amb l'apartat 3 de l'article 238 del Tractat de funcionament de la Unió
Europea, la majoria qualificada es defineix com la mateixa proporció de vots ponderats i
la mateixa proporció del nombre de membres del Consell i, si s'escau, el mateix
percentatge de població dels estats membres de què es tracti, que els que estableix l'apartat
3 del present article.
TÍTOL III
DISPOSICIONS RELATIVES A LES FORMACIONS DEL CONSELL
Article 4
Fins a l'entrada en vigor de la decisió que preveu el paràgraf primer de l'apartat 6 de
l'article 16 del Tractat de la Unió Europea, el Consell es pot reunir en les formacions que
preveuen els paràgrafs segon i tercer de l'apartat esmentat, així com en les altres
formacions la llista de les quals s'estableixi mitjançant una decisió del Consell d'Afers
Generals adoptada per majoria simple.
TÍTOL IV
DISPOSICIONS RELATIVES A LA COMISSIÓ, INCLÒS L'ALT
REPRESENTANT DE LA UNIÓ PER A AFERS EXTERIORS I POLÍTICA DE
SEGURETAT
Portal Jurídic de Catalunya
Article 5
Els membres de la Comissió que estiguin en funcions en la data d'entrada en vigor del
Tractat de Lisboa les han de seguir exercint fins a la fi del seu mandat. No obstant això,
el dia del nomenament de l'alt representant de la Unió per a Afers Exteriors i Política de
Seguretat finalitza el mandat del membre que tingui la mateixa nacionalitat que l'alt
representant.
TÍTOL V
DISPOSICIONS RELATIVES AL SECRETARI GENERAL DEL CONSELL,
ALT REPRESENTANT DE LA POLÍTICA EXTERIOR I DE SEGURETAT
COMUNA, I AL SECRETARI GENERAL ADJUNT DEL CONSELL
Article 6
Els mandats del secretari general del Consell, alt representant de la Política Exterior i de
Seguretat Comuna, i del secretari general adjunt del Consell finalitzen en la data d'entrada
en vigor del Tractat de Lisboa. El Consell ha de nomenar un secretari general de
conformitat amb l'apartat 2 de l'article 240 del Tractat de funcionament de la Unió
Europea.
TÍTOL VI
DISPOSICIONS RELATIVES ALS ÒRGANS CONSULTIUS
▼A1
Article 7
Fins a l'entrada en vigor de la decisió a què es refereix l'article 301 del Tractat de
funcionament de la Unió Europea, el repartiment dels membres del Comitè Econòmic i
Social és el següent:
Bèlgica 12Lituània 9
Bulgària 12Luxemburg 6
República Txeca 12Hongria 12
Dinamarca 9 Malta 5
Alemanya 24Països Baixos 12
Estònia 7 Àustria 12
Irlanda 9 Polònia 21
Grècia 12Portugal 12
Espanya 21Romania 15
França 24Eslovènia 7
Croàcia 9 Eslovàquia 9
Portal Jurídic de Catalunya
Itàlia 24Finlàndia 9
Xipre 6 Suècia 12
Letònia 7 Regne Unit 24
Article 8
Fins a l'entrada en vigor de la decisió a què es refereix l'article 305 del Tractat de
funcionament de la Unió Europea, el repartiment dels membres del Comitè de les Regions
és el següent:
Bèlgica 12Lituània 9
Bulgària 12Luxemburg 6
República Txeca 12Hongria 12
Dinamarca 9 Malta 5
Alemanya 24Països Baixos 12
Estònia 7 Àustria 12
Irlanda 9 Polònia 21
Grècia 12Portugal 12
Espanya 21Romania 15
França 24Eslovènia 7
Croàcia 9 Eslovàquia 9
Itàlia 24Finlàndia 9
Xipre 6 Suècia 12
Letònia 7 Regne Unit 24
▼B
TÍTOL VII
DISPOSICIONS TRANSITÒRIES RELATIVES ALS ACTES ADOPTATS EN
VIRTUT DELS TÍTOLS V I VI DEL TRACTAT DE LA UNIÓ EUROPEA
ABANS DE L'ENTRADA EN VIGOR DEL TRACTAT DE LISBOA
Article 9
Els efectes jurídics dels actes de les institucions, els òrgans i els organismes de la Unió
adoptats en virtut del Tractat de la Unió Europea abans de l'entrada en vigor del Tractat
de Lisboa es mantenen mentre aquests actes no s'hagin derogat, anul·lat o modificat en
aplicació dels Tractats. Succeeix el mateix amb els convenis subscrits entre els estats
membres sobre la base del Tractat de la Unió Europea.
Article 10
Portal Jurídic de Catalunya
1. Amb caràcter transitori i respecte als actes de la Unió en l'àmbit de la cooperació
policial i judicial en matèria penal que s'hagin adoptat abans de l'entrada en vigor del
Tractat de Lisboa, les atribucions de les institucions en la data d'entrada en vigor del
Tractat esmentat són les següents: les atribucions de la Comissió en virtut de l'article 258
del Tractat de funcionament de la Unió Europea no són aplicables i les atribucions del
Tribunal de Justícia de la Unió Europea en virtut del títol VI del Tractat de la Unió
Europea, en la versió vigent abans de l'entrada en vigor del Tractat de Lisboa, segueixen
sent les mateixes, encara que s'hagin acceptat d'acord amb l'apartat 2 de l'article 35 del
Tractat de la Unió Europea esmentat.
2. La modificació d'un acte previst a l'apartat 1 comporta que s'apliquin, respecte de l'acte
modificat i en relació amb els estats membres als quals aquest s'hagi d'aplicar, les
atribucions de les institucions consignades a l'apartat esmentat que estableixen els
Tractats.
3. En tot cas, la mesura transitòria que esmenta l'apartat 1 deixa de tenir efectes cinc anys
després de l'entrada en vigor del Tractat de Lisboa.
4. Com a molt tard sis mesos abans que conclogui el període transitori que preveu l'apartat
3, el Regne Unit pot notificar al Consell que no accepta, respecte als actes que preveu
l'apartat 1, les atribucions de les institucions esmentades a l'apartat 1 que estableixen els
Tractats. En cas que el Regne Unit hagi efectuat aquesta notificació, se li deixen d'aplicar
tots els actes que preveu l'apartat 1 a partir de la data d'expiració del període transitori que
preveu l'apartat 3. El present paràgraf no s'aplica als actes modificats que siguin aplicables
al Regne Unit de conformitat amb el que indica l'apartat 2.
El Consell, que s'ha de pronunciar per majoria qualificada a proposta de la Comissió, ha
de determinar les mesures necessàries, bé transitòries o que derivin del que s'ha exposat.
El Regne Unit no ha de participar en l'adopció d'aquesta decisió. La majoria qualificada
del Consell es defineix de conformitat amb la lletra a) de l'apartat 3 de l'article 238 del
Tractat de funcionament de la Unió Europea.
El Consell, que s'ha de pronunciar per majoria qualificada a proposta de la Comissió,
també pot adoptar una decisió mitjançant la qual determini que el Regne Unit ha de
suportar les conseqüències financeres directes que es puguin derivar, necessàriament i
inevitablement, de la seva decisió de deixar de participar en els actes esmentats.
5. El Regne Unit pot notificar ulteriorment al Consell, en qualsevol moment, el seu desig
de participar en actes que se li hagin deixat d'aplicar d'acord amb el paràgraf primer de
l'apartat 4. En aquest cas s'apliquen, segons que correspongui, les disposicions pertinents
del Protocol sobre el patrimoni de Schengen integrat en el marc de la Unió Europea o del
Protocol sobre la posició del Regne Unit i Irlanda respecte de l'espai de llibertat, seguretat
i justícia. Les atribucions de les institucions respecte als actes esmentats són les que
estableixen els Tractats. Quan apliquin els protocols pertinents, les institucions de la Unió
i el Regne Unit han d'intentar restablir el màxim nivell possible de participació del Regne
Unit en el patrimoni de la Unió en l'àmbit de l'espai de llibertat, seguretat i justícia, i han
d'evitar que en la pràctica això afecti greument el funcionament dels seus diversos
components i respectar la coherència d'aquests.
























VERSIÓ CONSOLIDADA DEL TRACTAT DE LA UNIÓ EUROPEA
PREÀMBUL
SA MAJESTAT EL REI DELS BELGUES, SA MAJESTAT LA REINA DE
DINAMARCA, EL PRESIDENT DE LA REPÚBLICA FEDERAL D'ALEMANYA, EL
PRESIDENT D'IRLANDA, EL PRESIDENT DE LA REPÚBLICA HEL·LÈNICA, SA
MAJESTAT EL REI D'ESPANYA, EL PRESIDENT DE LA REPÚBLICA
FRANCESA, EL PRESIDENT DE LA REPÚBLICA ITALIANA, SA ALTESA REIAL
EL GRAN DUC DE LUXEMBURG, SA MAJESTAT LA REINA DELS PAÏSOS
BAIXOS, EL PRESIDENT DE LA REPÚBLICA PORTUGUESA, SA MAJESTAT LA
REINA DEL REGNE UNIT DE GRAN BRETANYA I D’IRLANDA DEL NORD ( 1 ),
RESOLTS a encetar una nova etapa en el procés d'integració europea emprès amb la
constitució de les Comunitats Europees,
INSPIRANT-SE en l'herència cultural, religiosa i humanista d'Europa, a partir de la qual
s'han desenvolupat els valors universals dels drets inviolables i inalienables de la persona,
així com la llibertat, la democràcia, la igualtat i l'Estat de dret,
RECORDANT la importància històrica que la divisió del continent europeu s'hagi acabat
i la necessitat d'assentar unes bases fermes per a la construcció de la futura Europa,
CONFIRMANT la seva adhesió als principis de llibertat, democràcia i respecte dels drets
humans i de les llibertats fonamentals i de l'Estat de dret,
CONFIRMANT la seva adhesió als drets socials fonamentals tal com els defineix la Carta
social europea signada a Torí el 18 d'octubre de 1961 i la Carta comunitària dels drets
socials fonamentals dels treballadors, de 1989,
VOLENT refermar la solidaritat entre els seus pobles, dins del respecte de la seva història,
de la seva cultura i de les seves tradicions,
VOLENT enfortir el funcionament democràtic i eficaç de les institucions, amb la finalitat
que puguin exercir millor les missions que els són encomanades, dins d'un marc
institucional únic,
RESOLTS a aconseguir l'enfortiment i la convergència de les seves economies i a crear
una unió econòmica i monetària que inclogui, de conformitat amb el que disposen aquest
Tractat i el Tractat de funcionament de la Unió Europea, una moneda estable única,
DECIDITS a promoure el progrés social i econòmic dels seus pobles, tenint en compte el
principi de desenvolupament sostenible, dins de la realització del mercat interior i de
l'enfortiment de la cohesió i de la protecció del medi ambient, i a desenvolupar polítiques
que garanteixin que els avenços en la integració econòmica vagin acompanyats de
progressos paral·lels en altres àmbits,
RESOLTS a crear una ciutadania comuna als nacionals dels seus països,
RESOLTS a desenvolupar una política exterior i de seguretat comuna que inclogui la
definició progressiva d'una política de defensa comuna que podria conduir a una defensa
comuna d'acord amb les disposicions de l'article 42, reforçant així la identitat i la
independència europees amb la finalitat de fomentar la pau, la seguretat i el progrés a
Europa i al món,
RESOLTS a facilitar la lliure circulació de les persones, garantint al mateix temps la
seguretat i la protecció dels seus pobles, mitjançant l'establiment d'un espai de llibertat,
Portal Jurídic de Catalunya
seguretat i justícia, de conformitat amb les disposicions d'aquest Tractat i del Tractat de
funcionament de la Unió Europea,
RESOLTS a continuar el procés de creació d'una unió cada vegada més estreta entre els
pobles d'Europa, en què les decisions es prenguin de la manera més propera possible als
ciutadans, d'acord amb el principi de subsidiarietat,
DAVANT LA PERSPECTIVA de les etapes ulteriors que s'han de salvar per avançar en
la via de la integració europea,
HAN DECIDIT crear una Unió Europea i amb aquesta finalitat han designat
plenipotenciaris:
(no es reprodueix la llista dels plenipotenciaris)
ELS QUI, després d'haver intercanviat els seus poders plens, reconeguts en la forma
escaient, han convingut les disposicions següents.
TÍTOL I
DISPOSICIONS COMUNES
Article 1
(antic article 1 TUE) ( 2 )
Per aquest Tractat, les ALTES PARTS CONTRACTANTS constitueixen entre si una
UNIÓ EUROPEA, d'ara endavant denominada «Unió», a la qual els estats membres
atribueixen competències per assolir els seus objectius comuns.
Aquest Tractat constitueix una nova etapa en el procés creador d'una unió cada vegada
més estreta entre els pobles d'Europa, en què les decisions es prenguin de la manera més
oberta i propera als ciutadans que sigui possible.
La Unió es fonamenta en aquest Tractat i en el Tractat de funcionament de la Unió
Europea (d'ara endavant denominats «els Tractats»). Tots dos Tractats tenen el mateix
valor jurídic. La Unió substitueix i succeeix la Comunitat Europea.
Article 2
La Unió es fonamenta en els valors de respecte de la dignitat humana, llibertat,
democràcia, igualtat, Estat de dret i respecte dels drets humans, inclosos els drets de les
persones pertanyents a minories. Aquests valors són comuns als estats membres en una
societat caracteritzada pel pluralisme, la no-discriminació, la tolerància, la justícia, la
solidaritat i la igualtat entre dones i homes.
Article 3
(antic article 2 TUE)
1. La Unió té com a finalitat promoure la pau, els seus valors i el benestar dels seus pobles.
2. La Unió ofereix als seus ciutadans un espai de llibertat, seguretat i justícia sense
fronteres interiors, en què estigui garantida la lliure circulació de les persones,
conjuntament amb mesures adequades en matèria de control de les fronteres exteriors,
asil, immigració i de prevenció i lluita contra la delinqüència.
3. La Unió estableix un mercat interior. Obra en pro del desenvolupament sostenible
d'Europa basat en un creixement econòmic equilibrat i en l'estabilitat dels preus, en una
Portal Jurídic de Catalunya
economia social de mercat altament competitiva, tendent a la plena ocupació i al progrés
social, i en un nivell elevat de protecció i millora de la qualitat del medi ambient. Així
mateix, promou el progrés científic i tècnic.
La Unió combat l'exclusió social i la discriminació i fomenta la justícia i la protecció
socials, la igualtat entre dones i homes, la solidaritat entre les generacions i la protecció
dels drets de l'infant.
La Unió fomenta la cohesió econòmica, social i territorial i la solidaritat entre els estats
membres.
La Unió respecta la riquesa de la seva diversitat cultural i lingüística i vetlla per la
conservació i el desenvolupament del patrimoni cultural europeu.
4. La Unió estableix una unió econòmica i monetària la moneda de la qual és l'euro.
5. En les seves relacions amb la resta del món, la Unió afirma i promou els seus valors i
interessos i contribueix a la protecció dels seus ciutadans. Contribueix a la pau, la
seguretat, el desenvolupament sostenible del planeta, la solidaritat i el respecte mutu entre
els pobles, el comerç lliure i just, l'erradicació de la pobresa i la protecció dels drets
humans, especialment els drets de l'infant, així com a l'estricte respecte i al
desenvolupament del dret internacional, en particular el respecte dels principis de la Carta
de les Nacions Unides.
6. La Unió persegueix els seus objectius pels mitjans apropiats, d'acord amb les
competències que li atribueixen els Tractats.
Article 4
1. De conformitat amb el que disposa l'article 5, qualsevol competència no atribuïda a la
Unió en els Tractats correspon als estats membres.
2. La Unió respecta la igualtat dels estats membres davant dels Tractats, així com la seva
identitat nacional, inherent a les estructures fonamentals polítiques i constitucionals
d'aquests, també pel que fa a l'autonomia local i regional. Respecta les funcions essencials
de l'Estat, especialment les que tenen per objecte garantir la seva integritat territorial,
mantenir l'ordre públic i salvaguardar la seguretat nacional. En particular, la seguretat
nacional continua sent responsabilitat exclusiva de cada Estat membre.
3. D'acord amb el principi de cooperació lleial, la Unió i els estats membres es respecten
i s'assisteixen mútuament en el compliment de les missions derivades dels Tractats.
Els estats membres adopten totes les mesures generals o particulars apropiades per
assegurar el compliment de les obligacions derivades dels Tractats o resultants dels actes
de les institucions de la Unió.
Els estats membres ajuden la Unió en el compliment de la seva missió i s'abstenen de
qualsevol mesura que pugui posar en perill la consecució dels objectius de la Unió.
Article 5
(antic article 5 TCE)
1. La delimitació de les competències de la Unió es regeix pel principi d'atribució.
L'exercici de les competències de la Unió es regeix pels principis de subsidiarietat i
proporcionalitat.
Portal Jurídic de Catalunya
2. En virtut del principi d'atribució, la Unió actua dins dels límits de les competències que
li atribueixen els estats membres en els Tractats per assolir els objectius que aquests
determinen. Qualsevol competència no atribuïda a la Unió en els Tractats correspon als
estats membres.
3. En virtut del principi de subsidiarietat, en els àmbits que no siguin de la seva
competència exclusiva, la Unió ha d'intervenir només en cas que, i en la mesura en què,
els objectius de l'acció pretesa no els puguin assolir de manera suficient els estats
membres, ni en l'àmbit central ni en l'àmbit regional ni local, sinó que es puguin assolir
millor, atesa la dimensió o els efectes de l'acció pretesa, a escala de la Unió.
Les institucions de la Unió apliquen el principi de subsidiarietat de conformitat amb el
Protocol sobre l'aplicació dels principis de subsidiarietat i proporcionalitat. Els
parlaments nacionals vetllen pel respecte del principi de subsidiarietat d'acord amb el
procediment que estableix el Protocol esmentat.
4. En virtut del principi de proporcionalitat, el contingut i la forma de l'acció de la Unió
no han d'excedir allò necessari per assolir els objectius dels Tractats.
Les institucions de la Unió apliquen el principi de proporcionalitat de conformitat amb el
Protocol sobre l'aplicació dels principis de subsidiarietat i proporcionalitat.
Article 6
(antic article 6 TUE)
1. La Unió reconeix els drets, les llibertats i els principis enunciats en la Carta dels drets
fonamentals de la Unió Europea de 7 de desembre de 2000, tal com es va adaptar el 12
de desembre de 2007 a Estrasburg, la qual té el mateix valor jurídic que els Tractats.
Les disposicions de la Carta no amplien de cap manera les competències de la Unió tal
com es defineixen en els Tractats.
Els drets, les llibertats i els principis que la Carta enuncia s'interpreten d'acord amb les
disposicions generals del títol VII de la Carta que en regeixen la interpretació i aplicació
i tenint degudament en compte les explicacions a què fa referència la Carta, que indiquen
les fonts d'aquestes disposicions.
2. La Unió s'adhereix al Conveni europeu per a la protecció dels drets humans i de les
llibertats fonamentals. Aquesta adhesió no modifica les competències de la Unió que es
defineixen en els Tractats.
3. Els drets fonamentals que garanteix el Conveni europeu per a la protecció dels drets
humans i de les llibertats fonamentals i els que són fruit de les tradicions constitucionals
comunes als estats membres formen part del dret de la Unió com a principis generals.
Article 7
(antic article 7 TUE)
1. A proposta motivada d'un terç dels estats membres, del Parlament Europeu o de la
Comissió, el Consell, per majoria de quatre cinquens dels seus membres i amb l'aprovació
prèvia del Parlament Europeu, pot constatar l'existència d'un risc clar de violació greu per
part d'un Estat membre dels valors que preveu l'article 2. Abans de procedir a aquesta
constatació, el Consell ha d'escoltar l'Estat membre de què es tracti i pel mateix
procediment li pot dirigir recomanacions.
Portal Jurídic de Catalunya
El Consell ha de comprovar de manera periòdica si els motius que han portat a aquesta
constatació continuen sent vàlids.
2. El Consell Europeu, per unanimitat i a proposta d'un terç dels estats membres o de la
Comissió i amb l'aprovació prèvia del Parlament Europeu, pot constatar l'existència d'una
violació greu i persistent per part d'un Estat membre dels valors que preveu l'article 2
després de convidar l'Estat membre de què es tracti que presenti les seves observacions.
3. Quan s'hagi efectuat la constatació que preveu l'apartat 2, el Consell pot decidir, per
majoria qualificada, que se suspenguin determinats drets derivats de l'aplicació dels
Tractats a l'Estat membre de què es tracti, inclosos els drets de vot del representant del
Govern d'aquest Estat membre al Consell. Quan es procedeixi a aquesta suspensió, el
Consell ha de tenir en compte les possibles conseqüències d'aquesta per als drets i les
obligacions de les persones físiques i jurídiques.
Les obligacions de l'Estat membre de què es tracti derivades dels Tractats continuen, en
qualsevol cas, sent vinculants per a l'Estat esmentat.
4. El Consell pot decidir posteriorment, per majoria qualificada, la modificació o
revocació de les mesures adoptades de conformitat amb l'apartat 3 com a resposta a canvis
en la situació que en va motivar la imposició.
5. Les modalitats de vot que, als efectes d'aquest article, són aplicables per al Parlament
Europeu, el Consell Europeu i el Consell s'estableixen a l'article 354 del Tractat de
funcionament de la Unió Europea.
Article 8
1. La Unió desenvolupa amb els països veïns relacions preferents, amb l'objectiu d'establir
un espai de prosperitat i de bon veïnatge basat en els valors de la Unió i caracteritzat per
unes relacions estretes i pacífiques fundades en la cooperació.
2. Als efectes de l'apartat 1, la Unió pot formalitzar acords específics amb els països
esmentats. Aquests acords poden incloure drets i obligacions recíprocs, així com la
possibilitat de dur a terme accions en comú. La seva aplicació és objecte d'una concertació
periòdica.
TÍTOL II
DISPOSICIONS SOBRE ELS PRINCIPIS DEMOCRÀTICS
Article 9
La Unió respecta en totes les seves activitats el principi de la igualtat dels seus ciutadans,
que es beneficien de la mateixa manera de l'atenció de les seves institucions, òrgans i
organismes. És ciutadà de la Unió qualsevol persona que tingui la nacionalitat d'un Estat
membre. La ciutadania de la Unió s'afegeix a la ciutadania nacional i no la substitueix.
Article 10
1. El funcionament de la Unió es basa en la democràcia representativa.
2. Els ciutadans estan directament representats en la Unió a través del Parlament Europeu.
Els estats membres estan representats en el Consell Europeu pel seu cap d'Estat o de
Govern i en el Consell pels seus governs, que són democràticament responsables, bé
davant dels seus parlaments nacionals, o bé davant dels seus ciutadans.
Portal Jurídic de Catalunya
3. Qualsevol ciutadà té dret a participar en la vida democràtica de la Unió. Les decisions
són preses de la manera més oberta i propera possible als ciutadans.
4. Els partits polítics a escala europea contribueixen a formar la consciència política
europea i a expressar la voluntat dels ciutadans de la Unió.
Article 11
1. Les institucions donen als ciutadans i a les associacions representatives, pels mitjans
adequats, la possibilitat d'expressar i intercanviar públicament les seves opinions en tots
els àmbits d'actuació de la Unió.
2. Les institucions mantenen un diàleg obert, transparent i regular amb les associacions
representatives i la societat civil.
3. Per tal de garantir la coherència i la transparència de les accions de la Unió, la Comissió
Europea manté àmplies consultes amb les parts interessades.
4. Un grup d'almenys un milió de ciutadans de la Unió, que siguin nacionals d'un nombre
significatiu d'estats membres, pot prendre la iniciativa de convidar la Comissió Europea,
en el marc de les seves atribucions, que presenti una proposta adequada sobre qüestions
que aquests ciutadans considerin que requereixen un acte jurídic de la Unió per a les
finalitats de l'aplicació dels Tractats.
Els procediments i les condicions preceptius per a la presentació d'una iniciativa d'aquest
tipus s'han de fixar de conformitat amb el paràgraf primer de l'article 24 del Tractat de
funcionament de la Unió Europea.
Article 12
Els parlaments nacionals contribueixen activament al bon funcionament de la Unió, per
a la qual cosa:
a) són informats per les institucions de la Unió i reben notificació dels projectes d'actes
legislatius de la Unió de conformitat amb el Protocol sobre la comesa dels parlaments
nacionals a la Unió Europea;
b) vetllen perquè es respecti el principi de subsidiarietat d'acord amb els procediments
que estableix el Protocol sobre l'aplicació dels principis de subsidiarietat i
proporcionalitat;
c) participen, en el marc de l'espai de llibertat, seguretat i justícia, en els mecanismes
d'avaluació de l'aplicació de les polítiques de la Unió en aquest espai, de conformitat amb
l'article 70 del Tractat de funcionament de la Unió Europea, i estan associats al control
polític d'Europol i a l'avaluació de les activitats d'Eurojust, de conformitat amb els articles
88 i 85 del Tractat esmentat;
d) participen en els procediments de revisió dels Tractats, de conformitat amb l'article 48
d'aquest Tractat;
e) són informats de les sol·licituds d'adhesió a la Unió, de conformitat amb l'article 49
d'aquest Tractat;
f) participen en la cooperació interparlamentària entre els parlaments nacionals i amb el
Parlament Europeu, de conformitat amb el Protocol sobre la comesa dels parlaments
nacionals a la Unió Europea.
TÍTOL III
DISPOSICIONS SOBRE LES INSTITUCIONS
Portal Jurídic de Catalunya
Article 13
1. La Unió disposa d'un marc institucional que té com a finalitat promoure els seus valors,
perseguir els seus objectius, defensar els seus interessos, els dels seus ciutadans i els dels
estats membres, així com garantir la coherència, l'eficàcia i la continuïtat de les seves
polítiques i accions.
Les institucions de la Unió són:
— El Parlament Europeu,
— El Consell Europeu,
— El Consell,
— La Comissió Europea (denominada d'ara endavant «Comissió»),
— El Tribunal de Justícia de la Unió Europea,
— El Banc Central Europeu,
— El Tribunal de Comptes.
2. Cada institució actua dins dels límits de les atribucions que li confereixen els Tractats,
d'acord amb els procediments, les condicions i els fins que aquests estableixen. Les
institucions mantenen entre si una cooperació lleial.
3. Les disposicions relatives al Banc Central Europeu i al Tribunal de Comptes, així com
les disposicions detallades sobre les altres institucions, figuren en el Tractat de
funcionament de la Unió Europea.
4. El Parlament Europeu, el Consell i la Comissió són assistits per un Comitè Econòmic
i Social i per un Comitè de les Regions, que exerceixen funcions consultives.
Article 14
1. El Parlament Europeu exerceix conjuntament amb el Consell la funció legislativa i la
funció pressupostària. Exerceix funcions de control polític i consultives, en les condicions
que estableixen els Tractats. Elegeix el president de la Comissió.
2. El Parlament Europeu és compost per representants dels ciutadans de la Unió. El seu
nombre no ha d’excedir els set-cents cinquanta, més el president. La representació dels
ciutadans ha de ser decreixentment proporcional, amb un mínim de sis diputats per Estat
membre. No es pot assignar a cap Estat membre més de noranta-sis escons.
El Consell Europeu ha d'adoptar per unanimitat, a iniciativa del Parlament Europeu i amb
la seva aprovació, una decisió per la qual es fixi la composició del Parlament Europeu
conforme als principis a què es refereix el paràgraf primer.
3. Els diputats al Parlament Europeu són elegits per sufragi universal directe, lliure i
secret, per a un mandat de cinc anys.
4. El Parlament Europeu elegeix el seu president i la Mesa d'entre els seus diputats.
Article 15
1. El Consell Europeu dona a la Unió els impulsos necessaris per al seu desenvolupament
i en defineix les orientacions i prioritats polítiques generals. No exerceix funció
legislativa.
2. El Consell Europeu és compost pels caps d'Estat o de Govern dels estats membres, així
com pel seu president i pel president de la Comissió. Participa en els seus treballs l'alt
representant de la Unió per a Afers Exteriors i Política de Seguretat.
Portal Jurídic de Catalunya
3. El Consell Europeu es reuneix dues vegades per semestre per convocatòria del seu
president. Quan l'ordre del dia ho exigeix, els membres del Consell Europeu poden decidir
disposar, cadascun d'ells, de l'assistència d'un ministre i, en el cas del president de la
Comissió, de la d'un membre de la Comissió. Quan la situació ho exigeixi, el president
ha de convocar una reunió extraordinària del Consell Europeu.
4. El Consell Europeu es pronuncia per consens, excepte quan els Tractats disposin una
altra cosa.
5. El Consell Europeu elegeix el seu president per majoria qualificada per a un mandat de
dos anys i mig, que es pot renovar una sola vegada. En cas d'impediment o falta greu, el
Consell Europeu pot posar fi al seu mandat pel mateix procediment.
6. El president del Consell Europeu:
a) presideix i impulsa els treballs del Consell Europeu;
b) vetlla per la preparació i continuïtat dels treballs del Consell Europeu, en cooperació
amb el president de la Comissió i basant-se en els treballs del Consell d'Afers Generals;
c) s'esforça per facilitar la cohesió i el consens en el si del Consell Europeu;
d) presenta un informe al Parlament Europeu després de cada reunió del Consell Europeu.
El president del Consell Europeu assumeix, en el seu rang i condició, la representació
exterior de la Unió en els afers de política exterior i de seguretat comuna, sense perjudici
de les atribucions de l'alt representant de la Unió per a Afers Exteriors i Política de
Seguretat.
El president del Consell Europeu no pot exercir cap mandat nacional.
Article 16
1. El Consell exerceix conjuntament amb el Parlament Europeu la funció legislativa i la
funció pressupostària. Exerceix funcions de definició de polítiques i de coordinació, en
les condicions establertes en els Tractats.
2. El Consell es compon d’un representant de cada Estat membre, de rang ministerial,
facultat per comprometre el Govern de l'Estat membre al qual representi i per exercir el
dret de vot.
3. El Consell es pronuncia per majoria qualificada, excepte quan els Tractats disposin una
altra cosa.
4. A partir de l'1 de novembre de 2014, la majoria qualificada s’ha de definir com un
mínim del 55% dels membres del Consell que n'inclogui almenys quinze i representi
estats membres que reuneixin com a mínim el 65% de la població de la Unió.
Una minoria de bloqueig ha d'estar composta per almenys quatre membres del Consell;
altrament, la majoria qualificada es considera assolida.
Les altres modalitats reguladores del vot per majoria qualificada s'estableixen en l'apartat
2 de l'article 238 del Tractat de funcionament de la Unió Europea.
5. Les disposicions transitòries relatives a la definició de la majoria qualificada que són
aplicables fins al 31 d'octubre de 2014, així com les aplicables entre l'1 de novembre de
2014 i el 31 de març de 2017, s'estableixen en el Protocol sobre les disposicions
transitòries.
6. El Consell es reuneix en diferents formacions, la llista de les quals s'adopta d'acord
amb l'article 236 del Tractat de funcionament de la Unió Europea.
Portal Jurídic de Catalunya
El Consell d'Afers Generals vetlla per la coherència dels treballs de les diferents
formacions del Consell. Prepara les reunions del Consell Europeu i en garanteix l'actuació
subsegüent, en contacte amb el president del Consell Europeu i la Comissió.
El Consell d'Afers Exteriors elabora l'acció exterior de la Unió atenent les línies
estratègiques definides pel Consell Europeu i vetlla per la coherència de l'acció de la Unió.
7. Un Comitè de Representants Permanents dels governs dels estats membres s'encarrega
de preparar els treballs del Consell.
8. El Consell s'ha de reunir en públic quan deliberi i voti sobre un projecte d'acte legislatiu.
S'ha de dividir en dues parts, dedicades respectivament a les deliberacions sobre els actes
legislatius de la Unió i a les activitats no legislatives.
9. La Presidència de les formacions del Consell, a excepció de la d'Afers Exteriors,
l'exerceixen els representants dels estats membres en el Consell mitjançant un sistema de
rotació, d'acord amb les condicions que estableix l'article 236 del Tractat de funcionament
de la Unió Europea.
Article 17
1. La Comissió promou l'interès general de la Unió i pren les iniciatives adequades a
aquest efecte. Vetlla perquè s'apliquin els Tractats i les mesures adoptades per les
institucions en virtut d'aquests. Supervisa l'aplicació del dret de la Unió sota el control del
Tribunal de Justícia de la Unió Europea. Executa el pressupost i gestiona els programes.
Exerceix, així mateix, funcions de coordinació, execució i gestió, de conformitat amb les
condicions que estableixen els Tractats. A excepció de la política exterior i de seguretat
comuna i dels altres casos establerts pels Tractats, assumeix la representació exterior de
la Unió. Adopta les iniciatives de la programació anual i pluriennal de la Unió a fi d'arribar
a acords interinstitucionals.
2. Els actes legislatius de la Unió només es poden adoptar a proposta de la Comissió,
excepte quan els Tractats disposin una altra cosa. La resta d'actes s'han d'adoptar a
proposta de la Comissió quan així ho estableixin els Tractats.
3. El mandat de la Comissió és de cinc anys.
Els membres de la Comissió són elegits per raó de la seva competència general i del seu
compromís europeu, d'entre personalitats que ofereixin plenes garanties d'independència.
La Comissió exerceix les seves responsabilitats amb plena independència. Sense perjudici
del que disposa l'apartat 2 de l'article 18, els membres de la Comissió no han de sol·licitar
ni acceptar instruccions de cap govern, institució, òrgan o organisme. S'han d'abstenir de
qualsevol acte incompatible amb les seves obligacions o amb el desenvolupament de les
seves funcions.
4. La Comissió nomenada entre la data d'entrada en vigor del Tractat de Lisboa i el 31
d'octubre de 2014 es compon d'un nacional de cada Estat membre, incloent-hi el seu
president i l'alt representant de la Unió per a Afers Exteriors i Política de Seguretat, que
n'és un dels vicepresidents.
5. A partir de l'1 de novembre de 2014, la Comissió es compon d'un nombre de membres
corresponent als dos terços del nombre d'estats membres, que inclou el seu president i
l'alt representant de la Unió per a Afers Exteriors i Política de Seguretat, llevat que el
Consell Europeu decideixi per unanimitat modificar aquest nombre.
Portal Jurídic de Catalunya
Els membres de la Comissió són seleccionats d'entre els nacionals dels estats membres
mitjançant un sistema de rotació estrictament igual entre els estats membres que permeti
tenir en compte la diversitat demogràfica i geogràfica del conjunt d'aquests estats. Aquest
sistema és establert per unanimitat pel Consell Europeu de conformitat amb l'article 244
del Tractat de funcionament de la Unió Europea.
6. El president de la Comissió:
a) defineix les orientacions d'acord amb les quals la Comissió exerceix les seves funcions;
b) determina l'organització interna de la Comissió vetllant per la coherència, l'eficàcia i
la col·legialitat de la seva actuació;
c) nomena vicepresidents, diferents de l'alt representant de la Unió per a Afers Exteriors
i Política de Seguretat, d'entre els membres de la Comissió.
Un membre de la Comissió ha de presentar la seva dimissió si li ho demana el president.
L'alt representant de la Unió per a Afers Exteriors i Política de Seguretat ha de presentar
la seva dimissió, d'acord amb el procediment que estableix l'apartat 1 de l'article 18, si li
ho demana el president.
7. Tenint en compte el resultat de les eleccions al Parlament Europeu i després de
mantenir les consultes pertinents, el Consell Europeu ha de proposar al Parlament
Europeu, per majoria qualificada, un candidat al càrrec de president de la Comissió. El
Parlament Europeu ha d’elegir el candidat per majoria dels membres que el componen.
Si el candidat no obté la majoria necessària, el Consell Europeu ha de proposar en el
termini d'un mes, per majoria qualificada, un nou candidat, que ha de ser elegit pel
Parlament Europeu pel mateix procediment.
El Consell, de comú acord amb el president electe, ha d'adoptar la llista de les altres
personalitats que es proposi nomenar membres de la Comissió. Aquestes s'han de
seleccionar, a partir de les propostes presentades pels estats membres, d'acord amb els
criteris que enuncien el paràgraf segon de l'apartat 3 i el paràgraf segon de l'apartat 5.
El president, l'alt representant de la Unió per a Afers Exteriors i Política de Seguretat i els
altres membres de la Comissió s'han de sotmetre col·legiadament al vot d'aprovació del
Parlament Europeu. Sobre la base d'aquesta aprovació, la Comissió és nomenada pel
Consell Europeu, per majoria qualificada.
8. La Comissió té una responsabilitat col·legiada davant del Parlament Europeu. El
Parlament Europeu pot votar una moció de censura contra la Comissió de conformitat
amb l'article 234 del Tractat de funcionament de la Unió Europea. Si s'aprova aquesta
moció, els membres de la Comissió han de dimitir col·lectivament els seus càrrecs i l'alt
representant de la Unió per a Afers Exteriors i Política de Seguretat ha de dimitir el càrrec
que exerceix en la Comissió.
Article 18
1. El Consell Europeu nomena per majoria qualificada, amb l'aprovació del president de
la Comissió, l'alt representant de la Unió per a Afers Exteriors i Política de Seguretat. El
Consell Europeu pot posar fi al seu mandat pel mateix procediment.
2. L'alt representant és al capdavant de la política exterior i de seguretat comuna de la
Unió. Contribueix amb les seves propostes a elaborar aquesta política i l'executa com a
mandatari del Consell. Actua de la mateixa manera en relació amb la política comuna de
seguretat i defensa.
3. L'alt representant presideix el Consell d'Afers Exteriors.
Portal Jurídic de Catalunya
4. L'alt representant és un dels vicepresidents de la Comissió. Vetlla per la coherència de
l'acció exterior de la Unió. S'encarrega, dins de la Comissió, de les responsabilitats que
incumbeixen a aquesta en l'àmbit de les relacions exteriors i de la coordinació del la resta
d'aspectes de l'acció exterior de la Unió. En l'exercici d'aquestes responsabilitats dins de
la Comissió, i exclusivament pel que fa a aquestes, l'alt representant està subjecte als
procediments pels quals es regeix el funcionament de la Comissió, en la mesura que això
sigui compatible amb els apartats 2 i 3.
Article 19
1. El Tribunal de Justícia de la Unió Europea comprèn el Tribunal de Justícia, el Tribunal
General i els tribunals especialitzats. Garanteix el respecte del dret en la interpretació i
aplicació dels Tractats.
Els estats membres han d’establir les vies de recurs necessàries per garantir la tutela
judicial efectiva en els àmbits coberts pel dret de la Unió.
2. El Tribunal de Justícia es compon d'un jutge per Estat membre. És assistit per advocats
generals.
El Tribunal General disposa almenys d'un jutge per Estat membre.
Els jutges i advocats generals del Tribunal de Justícia i els jutges del Tribunal General
són elegits d'entre personalitats que ofereixin plenes garanties d'independència i que
reuneixin les condicions que estableixen els articles 253 i 254 del Tractat de funcionament
de la Unió Europea. Són nomenats de comú acord pels governs dels estats membres per
a un període de sis anys. Els jutges i advocats generals sortints poden ser nomenats de
nou.
3. El Tribunal de Justícia de la Unió Europea es pronuncia, de conformitat amb els
Tractats:
a) sobre els recursos interposats per un Estat membre, per una institució o per persones
físiques o jurídiques;
b) amb caràcter prejudicial, a petició dels òrgans jurisdiccionals nacionals, sobre la
interpretació del dret de la Unió o sobre la validesa dels actes adoptats per les institucions;
c) en els altres casos que preveuen els Tractats.
TÍTOL IV
DISPOSICIONS SOBRE LES COOPERACIONS REFORÇADES
Article 20
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
1. Els estats membres que vulguin instaurar entre si una cooperació reforçada en el marc
de les competències no exclusives de la Unió poden fer ús de les institucions d'aquesta i
exercir les competències esmentades aplicant les disposicions pertinents dels Tractats,
dins dels límits i d'acord amb les modalitats que preveuen aquest article i els articles 326
a 334 del Tractat de funcionament de la Unió Europea.
La finalitat de les cooperacions reforçades és impulsar els objectius de la Unió, protegirne els interessos i reforçar el seu procés d'integració. Les cooperacions reforçades estan
obertes permanentment a tots els estats membres, de conformitat amb l'article 328 del
Tractat de funcionament de la Unió Europea.
Portal Jurídic de Catalunya
2. La decisió d'autoritzar una cooperació reforçada l'ha d'adoptar el Consell com a últim
recurs, quan hagi arribat a la conclusió que els objectius perseguits per aquesta cooperació
no poden ser assolits en un termini raonable per la Unió en el seu conjunt, i a condició
que hi participin almenys nou estats membres. El Consell s'ha de pronunciar d'acord amb
el procediment que estableix l'article 329 del Tractat de funcionament de la Unió Europea.
3. Tots els membres del Consell poden participar en les seves deliberacions, però
únicament poden participar en la votació els membres del Consell que representin els
estats membres que participen en una cooperació reforçada. Les modalitats de la votació
s'estableixen a l'article 330 del Tractat de funcionament de la Unió Europea.
4. Els actes adoptats en el marc d'una cooperació reforçada vinculen únicament els estats
membres participants. Aquests actes no es consideren cabal que hagin d'acceptar els estats
candidats a l'adhesió a la Unió.
TÍTOL V
DISPOSICIONS GENERALS RELATIVES A L'ACCIÓ EXTERIOR DE LA
UNIÓ I DISPOSICIONS ESPECÍFIQUES RELATIVES A LA POLÍTICA
EXTERIOR I DE SEGURETAT COMUNA
CAPÍTOL 1
DISPOSICIONS GENERALS RELATIVES A L'ACCIÓ EXTERIOR DE LA
UNIÓ
Article 21
1. L'acció de la Unió en l'escena internacional es basa en els principis que n'han inspirat
la creació, el desenvolupament i l'ampliació i que pretén fomentar en la resta del món: la
democràcia, l'Estat de dret, la universalitat i indivisibilitat dels drets humans i de les
llibertats fonamentals, el respecte de la dignitat humana, els principis d'igualtat i
solidaritat i el respecte dels principis de la Carta de les Nacions Unides i del dret
internacional.
La Unió procura desenvolupar relacions i crear associacions amb els tercers països i amb
les organitzacions internacionals, regionals o mundials que comparteixin els principis que
esmenta el paràgraf primer. Propicia solucions multilaterals als problemes comuns, en
particular en el marc de les Nacions Unides.
2. La Unió defineix i executa polítiques comunes i accions i s'esforça per aconseguir un
alt grau de cooperació en tots els àmbits de les relacions internacionals amb la finalitat
de:
a) defensar els seus valors, interessos fonamentals, seguretat, independència i integritat;
b) consolidar i sostenir la democràcia, l'Estat de dret, els drets humans i els principis del
dret internacional;
c) mantenir la pau, prevenir els conflictes i enfortir la seguretat internacional, d'acord amb
els propòsits i principis de la Carta de les Nacions Unides, així com amb els principis de
l'Acta final de Hèlsinki i els objectius de la Carta de París, inclosos els relacionats amb
les fronteres exteriors;
d) donar suport al desenvolupament sostenible en els plans econòmic, social i
mediambiental dels països en desenvolupament, amb l'objectiu fonamental d'erradicar la
pobresa;
Portal Jurídic de Catalunya
e) fomentar la integració de tots els països en l'economia mundial, entre altres coses
mitjançant la supressió progressiva dels obstacles al comerç internacional;
f) contribuir a elaborar mesures internacionals de protecció i millora de la qualitat del
medi ambient i de la gestió sostenible dels recursos naturals mundials, per aconseguir el
desenvolupament sostenible;
g) ajudar les poblacions, els països i les regions que s'enfrontin a catàstrofes naturals o
d'origen humà, i
h) promoure un sistema internacional basat en una cooperació multilateral sòlida i en una
bona governança mundial.
3. La Unió respecta els principis i persegueix els objectius que esmenten els apartats 1 i
2 quan formula i porta a terme la seva acció exterior en els diferents àmbits coberts per
aquest títol i per la cinquena part del Tractat de funcionament de la Unió Europea, així
com els aspectes exteriors de les seves altres polítiques.
La Unió vetlla per mantenir la coherència entre els diferents àmbits de la seva acció
exterior i entre aquests i les seves altres polítiques. El Consell i la Comissió, assistits per
l'alt representant de la Unió per a Afers Exteriors i Política de Seguretat, han de garantir
aquesta coherència i han de cooperar a aquest efecte.
Article 22
1. Basant-se en els principis i objectius que enumera l'article 21, el Consell Europeu ha
de determinar els interessos i els objectius estratègics de la Unió.
Les decisions del Consell Europeu sobre els interessos i els objectius estratègics de la
Unió han de tractar de la política exterior i de seguretat comuna i d'altres àmbits de l'acció
exterior de la Unió. Es poden referir a les relacions de la Unió amb un país o una regió, o
bé tenir un plantejament temàtic. Han de definir la seva durada i els mitjans que han de
facilitar la Unió i els estats membres.
El Consell Europeu s’ha de pronunciar per unanimitat, basant-se en una recomanació del
Consell adoptada per aquest segons les modalitats previstes per a cada àmbit. Les
decisions del Consell Europeu s'han d’executar d'acord amb els procediments que
estableixen els Tractats.
2. L'alt representant de la Unió per a Afers Exteriors i Política de Seguretat, en l'àmbit de
la política exterior i de seguretat comuna, i la Comissió, en els altres àmbits de l'acció
exterior, poden presentar propostes conjuntes al Consell.
CAPÍTOL 2
DISPOSICIONS ESPECÍFIQUES SOBRE LA POLÍTICA EXTERIOR I DE
SEGURETAT COMUNA
SECCIÓ 1
DISPOSICIONS COMUNES
Article 23
L'acció de la Unió en l'escena internacional, en virtut d'aquest capítol, es basa en els
principis, persegueix els objectius i s'executa de conformitat amb les disposicions
generals que preveu el capítol 1.
Portal Jurídic de Catalunya
Article 24
(antic article 11 TUE)
1. La competència de la Unió en matèria de política exterior i de seguretat comuna abraça
tots els àmbits de la política exterior i totes les qüestions relatives a la seguretat de la
Unió, incloent-hi la definició progressiva d'una política comuna de defensa, que pot
conduir a una defensa comuna.
La política exterior i de seguretat comuna es regeix per regles i procediments específics.
La defineixen i apliquen el Consell Europeu i el Consell, que s’han de pronunciar per
unanimitat, llevat que els Tractats disposin una altra cosa. En queda exclosa l'adopció
d'actes legislatius. La política exterior i de seguretat comuna és executada per l'alt
representant de la Unió per a Afers Exteriors i Política de Seguretat i pels estats membres,
de conformitat amb els Tractats. La funció específica del Parlament Europeu i de la
Comissió en aquest àmbit es defineix en els Tractats. El Tribunal de Justícia de la Unió
Europea no té competència en relació amb aquestes disposicions, amb l'excepció de la
seva competència per controlar el respecte de l'article 40 d'aquest Tractat i per controlar
la legalitat de determinades decisions que preveu el paràgraf segon de l'article 275 del
Tractat de funcionament de la Unió Europea.
2. En el marc dels principis i dels objectius de la seva acció exterior, la Unió dirigeix,
defineix i executa una política exterior i de seguretat comuna basada en el
desenvolupament de la solidaritat política mútua dels estats membres, en la identificació
dels afers que tinguin un interès general i en la consecució d'una convergència cada
vegada més gran de l'actuació dels estats membres.
3. Els estats membres han de donar suport activament i sense reserves a la política exterior
i de seguretat de la Unió, amb esperit de lleialtat i solidaritat mútua, i han de respectar
l'acció de la Unió en aquest àmbit.
Els estats membres han de treballar conjuntament per intensificar i desenvolupar la seva
solidaritat política mútua. S'han d’abstenir de qualsevol acció contrària als interessos de
la Unió o que pugui perjudicar la seva eficàcia com a força de cohesió en les relacions
internacionals.
El Consell i l'alt representant han de vetllar perquè es respectin aquests principis.
Article 25
(antic article 12 TUE)
La Unió dirigeix la política exterior i de seguretat comuna:
a) definint-ne les orientacions generals;
b) adoptant decisions per les quals s'estableixin:
i) les accions que ha de dur a terme la Unió;
ii) les posicions que ha d'adoptar la Unió;
iii) les modalitats d'execució de les decisions que preveuen els incisos i) i ii);
i
c) enfortint la cooperació sistemàtica entre els estats membres per portar a terme les seves
polítiques.
Article 26
(antic article 13 TUE)
Portal Jurídic de Catalunya
1. El Consell Europeu determina els interessos estratègics de la Unió, fixa els objectius i
defineix les orientacions generals de la política exterior i de seguretat comuna, incloenthi els afers que tinguin repercussions en l'àmbit de la defensa. Adopta les decisions que
siguin necessàries.
Si un esdeveniment internacional així ho exigeix, el president del Consell Europeu ha de
convocar una reunió extraordinària del Consell Europeu per definir les línies
estratègiques de la política de la Unió en relació amb aquest esdeveniment.
2. Basant-se en les orientacions generals i en les línies estratègiques definides pel Consell
Europeu, el Consell ha d’elaborar la política exterior i de seguretat comuna i ha d’adoptar
les decisions necessàries per definir i aplicar aquesta política.
El Consell i l'alt representant de la Unió per a Afers Exteriors i Política de Seguretat han
de vetllar per la unitat, la coherència i l'eficàcia de l'acció de la Unió.
3. La política exterior i de seguretat comuna l’han d’executar l'alt representant i els estats
membres, utilitzant els mitjans nacionals i els de la Unió.
Article 27
1. L'alt representant de la Unió per a Afers Exteriors i Política de Seguretat, que presideix
el Consell d'Afers Exteriors, contribueix amb les seves propostes a elaborar la política
exterior i de seguretat comuna i s'encarrega d'executar les decisions adoptades pel Consell
Europeu i el Consell.
2. L'alt representant representa la Unió en les matèries concernents a la política exterior i
de seguretat comuna. Dirigeix el diàleg polític amb tercers en nom de la Unió i expressa
la posició de la Unió en les organitzacions internacionals i en les conferències
internacionals.
3. En l'exercici del seu mandat, l'alt representant és assistit per un servei europeu d'acció
exterior. Aquest servei treballa en col·laboració amb els serveis diplomàtics dels estats
membres i és compost per funcionaris dels serveis competents de la Secretaria General
del Consell i de la Comissió i per personal en comissió de serveis dels serveis diplomàtics
nacionals. L'organització i el funcionament del servei europeu d'acció exterior
s'estableixen mitjançant una decisió del Consell, que s'ha de pronunciar a proposta de l'alt
representant, amb la consulta prèvia al Parlament Europeu i amb l'aprovació prèvia de la
Comissió.
Article 28
(antic article 14 TUE)
1. Quan una situació internacional exigeixi una acció operativa de la Unió, el Consell ha
d'adoptar les decisions necessàries. Aquestes han de fixar els objectius, l'abast, els mitjans
que calgui facilitar a la Unió, les condicions de la seva execució i, en cas necessari, la
seva durada.
Si es produeix un canvi de circumstàncies amb clara incidència sobre un afer objecte
d'aquesta decisió, el Consell ha de revisar els principis i els objectius de la decisió
esmentada i ha d'adoptar les decisions necessàries.
2. Les decisions que preveu l'apartat 1 són vinculants per als estats membres en les
posicions que adoptin i en el desenvolupament de la seva acció.
Portal Jurídic de Catalunya
3. Quan hi hagi qualsevol pla per adoptar una posició nacional o emprendre una acció
nacional en aplicació d'una de les decisions que preveu l'apartat 1, l'Estat membre de què
es tracti ha de proporcionar informació en un termini que permeti, en cas necessari, una
concertació prèvia en el si del Consell. L'obligació d'informació prèvia no s'ha d'aplicar a
les mesures que constitueixin una mera transposició a l'àmbit nacional de les decisions
del Consell.
4. En cas de necessitat imperiosa derivada de l'evolució de la situació i a falta de revisió
d'una de les decisions del Consell a què es refereix l'apartat 1, els estats membres poden
adoptar amb caràcter d'urgència les mesures necessàries, tenint en compte els objectius
generals d'aquesta decisió. L'Estat membre de què es tracti ha d'informar el Consell
immediatament d'aquestes mesures.
5. En cas que un Estat membre tingui dificultats importants per aplicar una decisió que
preveu aquest article, ha de sol·licitar al Consell que deliberi sobre això i cerqui les
solucions adequades. Aquestes solucions no poden ser contràries als objectius de la
decisió que preveu l'apartat 1 ni minvar-ne l'eficàcia.
Article 29
(antic article 15 TUE)
El Consell ha d’adoptar decisions que defineixin l'enfocament de la Unió sobre un afer
concret de caràcter geogràfic o temàtic. Els estats membres han de vetllar per la
conformitat de les seves polítiques nacionals amb les posicions de la Unió.
Article 30
(antic article 22 TUE)
1. Qualsevol Estat membre, l'alt representant de la Unió per a Afers Exteriors i Política
de Seguretat, o l'alt representant amb el suport de la Comissió, pot plantejar al Consell
qualsevol qüestió relacionada amb la política exterior i de seguretat comuna i presentar,
respectivament, iniciatives o propostes al Consell.
2. En els casos que requereixin una decisió ràpida, l'alt representant ha de convocar,
d'ofici o a petició d'un Estat membre, una reunió extraordinària del Consell, en un termini
de quaranta-vuit hores o, en cas de necessitat absoluta, en un termini més breu.
Article 31
(antic article 23 TUE)
1. El Consell Europeu i el Consell han d'adoptar per unanimitat les decisions de què tracta
aquest capítol, excepte en els casos en què aquest capítol disposi una altra cosa. Se
n'exclou l'adopció d'actes legislatius.
En cas que un membre del Consell s'abstingui en una votació, pot acompanyar la seva
abstenció d'una declaració formal efectuada de conformitat amb aquest paràgraf. En
aquest cas, no està obligat a aplicar la decisió, però ha d'admetre que aquesta sigui
vinculant per a la Unió. En nom de la solidaritat mútua, l'Estat membre de què es tracti
s'ha d'abstenir de qualsevol acció que pugui obstaculitzar o impedir l'acció de la Unió
basada en aquesta decisió i els altres estats membres han de respectar la seva posició. En
cas que el nombre de membres del Consell que acompanyi la seva abstenció d'aquesta
Portal Jurídic de Catalunya
declaració representi almenys un terç dels estats membres que reuneixen com a mínim un
terç de la població de la Unió, no s'ha d'adoptar la decisió.
2. Com a excepció al que disposa l'apartat 1, el Consell ha d'adoptar per majoria
qualificada:
— una decisió que estableixi una acció o una posició de la Unió a partir d'una decisió del
Consell Europeu relativa als interessos i objectius estratègics de la Unió que preveu
l'apartat 1 de l'article 22;
— una decisió que estableixi una acció o una posició de la Unió a partir d'una proposta
presentada per l'alt representant de la Unió per a Afers Exteriors i Política de Seguretat
en resposta a una petició específica que el Consell Europeu li hagi dirigit, bé per iniciativa
pròpia, o bé per iniciativa de l'alt representant;
— qualsevol decisió per la qual s'apliqui una decisió que estableixi una acció o una
posició de la Unió;
— la designació d'un representant especial de conformitat amb l'article 33.
Si un membre del Consell declara que, per motius vitals i explícits de política nacional,
té la intenció d'oposar-se a l'adopció d'una decisió que s'hagi d'adoptar per majoria
qualificada, no s'ha de fer la votació. L'alt representant ha d'intentar trobar, en estret
contacte amb l'Estat membre de què es tracti, una solució acceptable per a aquest. Si no
es troba aquesta solució, el Consell, per majoria qualificada, pot demanar que l'afer es
remeti al Consell Europeu perquè adopti una decisió per unanimitat.
3. El Consell Europeu pot adoptar per unanimitat una decisió que estableixi que el Consell
es pronunciï per majoria qualificada en casos diferents dels que preveu l'apartat 2.
4. Els apartats 2 i 3 no s'apliquen a les decisions que tinguin repercussions en l'àmbit
militar o de la defensa.
5. En allò que es refereix a qüestions de procediment, el Consell s'ha de pronunciar per
majoria dels membres que el componen.
Article 32
(antic article 16 TUE)
Els estats membres s'han de consultar en el si del Consell Europeu i del Consell sobre
qualsevol qüestió de política exterior i de seguretat que sigui d'interès general, a fi de
definir un enfocament comú. Abans d'emprendre qualsevol actuació en l'escena
internacional o d'assumir qualsevol compromís que pugui afectar els interessos de la
Unió, cada Estat membre ha de consultar els altres en el si del Consell Europeu o del
Consell. Els estats membres han de garantir, mitjançant la convergència de la seva
actuació, que la Unió pugui defensar els seus interessos i valors en l'escena internacional.
Els estats membres han de ser solidaris entre si.
Quan el Consell Europeu o el Consell hagi establert un enfocament comú de la Unió en
el sentit del paràgraf primer, l'alt representant de la Unió per a Afers Exteriors i Política
de Seguretat i els ministres d'Afers Exteriors dels estats membres han de coordinar la seva
actuació en el si del Consell.
Les missions diplomàtiques dels estats membres i les delegacions de la Unió en els tercers
països i davant de les organitzacions internacionals han de cooperar entre si i contribuir a
la formulació i posada en pràctica de l'enfocament comú.
Article 33
Portal Jurídic de Catalunya
(antic article 18 TUE)
A proposta de l'alt representant de la Unió per a Afers Exteriors i Política de Seguretat, el
Consell pot designar un representant especial proveït d'un mandat en relació amb
qüestions polítiques concretes. El representant especial ha d’exercir el seu mandat sota
l'autoritat de l'alt representant.
Article 34
(antic article 19 TUE)
1. Els estats membres han de coordinar la seva acció en les organitzacions internacionals
i en ocasió de les conferències internacionals. Els estats membres han de defensar en
aquests fòrums les posicions de la Unió. L'alt representant de la Unió per a Afers Exteriors
i Política de Seguretat ha d’organitzar aquesta coordinació.
En les organitzacions internacionals i en les conferències internacionals en què no
participin tots els estats membres, els que hi participin han de defensar les posicions de la
Unió.
2. De conformitat amb l'apartat 3 de l'article 24, els estats membres representats en
organitzacions internacionals o en conferències internacionals en què no participin tots
els estats membres han de mantenir informats els altres, així com l'alt representant, sobre
qualsevol qüestió d'interès comú.
Els estats membres que també són membres del Consell de Seguretat de les Nacions
Unides s'han de concertar entre si i han de tenir informats justament els altres estats
membres i l'alt representant. Els estats membres que són membres del Consell de
Seguretat han de defensar, en l'exercici de les seves funcions, les posicions i els interessos
de la Unió, sense perjudici de les responsabilitats que els incumbeixin en virtut de les
disposicions de la Carta de les Nacions Unides.
Quan la Unió hagi definit una posició sobre un tema inclòs en l'ordre del dia del Consell
de Seguretat de les Nacions Unides, els estats membres que són membres d'aquest Consell
han de demanar que es convidi l'alt representant a presentar la posició de la Unió.
Article 35
(antic article 20 TUE)
Les missions diplomàtiques i consulars dels estats membres i les delegacions de la Unió
en els tercers països i en les conferències internacionals, així com les seves
representacions davant de les organitzacions internacionals, han de cooperar per garantir
el respecte i l'execució de les decisions que estableixin posicions o accions de la Unió
adoptades en virtut d'aquest capítol.
Han d'intensificar la seva cooperació intercanviant informació i fent valoracions
comunes.
Han de contribuir a l'aplicació del dret dels ciutadans de la Unió a gaudir de protecció en
el territori de tercers països, que estableix la lletra c) de l'apartat 2 de l'article 20 del
Tractat de funcionament de la Unió Europea, així com de les mesures adoptades en
aplicació de l'article 23 d'aquest Tractat.
Article 36
Portal Jurídic de Catalunya
(antic article 21 TUE)
L'alt representant de la Unió per a Afers Exteriors i Política de Seguretat ha de consultar
periòdicament el Parlament Europeu sobre els aspectes principals i les opcions
fonamentals de la política exterior i de seguretat comuna i de la política comuna de
seguretat i defensa i l'ha d’informar de l'evolució d'aquestes polítiques. Ha de vetllar
perquè es tinguin degudament en compte les opinions del Parlament Europeu. Els
representants especials poden estar associats a la informació al Parlament Europeu.
El Parlament Europeu pot adreçar preguntes o formular recomanacions al Consell i a l'alt
representant. Dues vegades l'any ha de fer un debat sobre els progressos efectuats en
l'execució de la política exterior i de seguretat comuna, inclosa la política comuna de
seguretat i defensa.
Article 37
(antic article 24 TUE)
La Unió pot subscriure acords amb un o diversos estats o organitzacions internacionals
en els àmbits que són compresos en aquest capítol.
Article 38
(antic article 25 TUE)
Sense perjudici de les disposicions de l'article 240 del Tractat de funcionament de la Unió
Europea, un Comitè Polític i de Seguretat ha de seguir la situació internacional en els
àmbits concernents a la política exterior i de seguretat comuna i ha de contribuir a definir
la política mitjançant l'emissió de dictàmens dirigits al Consell, bé a instància d'aquest,
de l'alt representant de la Unió per a Afers Exteriors i Política de Seguretat, o bé per
iniciativa pròpia. Així mateix, ha de supervisar l'execució de les polítiques acordades,
sense perjudici de les competències de l'alt representant.
En el marc d'aquest capítol, el Comitè Polític i de Seguretat ha d’exercir, sota la
responsabilitat del Consell i de l'alt representant, el control polític i la direcció estratègica
de les operacions de gestió de crisis que preveu l'article 43.
Als efectes d'una operació de gestió de crisis i per al temps que duri aquesta operació,
segons determini el Consell, aquest pot autoritzar el Comitè perquè adopti les decisions
adequades en allò que es refereix al control polític i a la direcció estratègica de l'operació.
Article 39
De conformitat amb l'article 16 del Tractat de funcionament de la Unió Europea, i no
obstant el que disposa l'apartat 2, el Consell ha d'adoptar una decisió que fixi les normes
sobre la protecció de les persones físiques respecte del tractament de dades de caràcter
personal pels estats membres en l'exercici de les activitats compreses en l'àmbit
d'aplicació d'aquest capítol, i sobre la lliure circulació d'aquestes dades. El respecte
d'aquestes normes està sotmès al control d'autoritats independents.
Article 40
(antic article 47 TUE)
L'execució de la política exterior i de seguretat comuna no afecta l'aplicació dels
procediments i l'abast respectiu de les atribucions de les institucions que estableixen els
Portal Jurídic de Catalunya
Tractats per a l'exercici de les competències de la Unió que esmenten els articles 3 a 6 del
Tractat de funcionament de la Unió Europea.
Així mateix, l'execució de les polítiques que esmenten aquests articles no afecta
l'aplicació dels procediments i l'abast respectiu de les atribucions de les institucions que
estableixen els Tractats per a l'exercici de les competències de la Unió en virtut d'aquest
capítol.
Article 41
(antic article 28 TUE)
1. Les despeses administratives que l'aplicació d'aquest capítol ocasioni a les institucions
són a càrrec del pressupost de la Unió.
2. Les despeses operatives derivades de l'aplicació d'aquest capítol també són a càrrec del
pressupost de la Unió, excepte les relatives a les operacions que tinguin repercussions en
l'àmbit militar o de la defensa i els casos en què el Consell decideixi, per unanimitat, una
altra cosa.
Quan les despeses no siguin a càrrec del pressupost de la Unió, han de ser a càrrec dels
estats membres d'acord amb una clau de repartiment basada en el producte nacional brut,
llevat que el Consell decideixi una altra cosa per unanimitat. Pel que fa a les despeses
derivades de les operacions que tinguin repercussions en l'àmbit militar o de la defensa,
els estats membres els representants dels quals en el Consell hagin efectuat una declaració
formal d'acord amb el paràgraf segon de l'apartat 1 de l'article 31 no estan obligats a
contribuir al seu finançament.
3. El Consell ha d'adoptar una decisió per la qual s'estableixin els procediments específics
per garantir l'accés ràpid als crèdits del pressupost de la Unió destinats al finançament
urgent d'iniciatives en el marc de la política exterior i de seguretat comuna, en particular
els preparatius d'una de les missions que preveuen l'apartat 1 de l'article 42 i l'article 43.
El Consell s'ha de pronunciar amb la consulta prèvia al Parlament Europeu.
Els preparatius de les missions que preveuen l'apartat 1 de l'article 42 i l'article 43 que no
s'imputin al pressupost de la Unió s'han de finançar mitjançant un fons inicial constituït
per contribucions dels estats membres.
El Consell ha d'adoptar per majoria qualificada, a proposta de l'alt representant de la Unió
per a Afers Exteriors i Política de Seguretat, les decisions que estableixin:
a) les modalitats de constitució i de finançament del fons inicial, en particular els imports
financers assignats al fons;
b) les modalitats de gestió del fons inicial;
c) les modalitats de control financer.
Quan la missió prevista de conformitat amb l'apartat 1 de l'article 42 i l'article 43 no es
pugui imputar al pressupost de la Unió, el Consell ha d'autoritzar l'alt representant per
utilitzar aquest fons. L'alt representant ha d'informar el Consell sobre l'execució d'aquest
mandat.
SECCIÓ 2
DISPOSICIONS SOBRE LA POLÍTICA COMUNA DE SEGURETAT I
DEFENSA
Portal Jurídic de Catalunya
Article 42
(antic article 17 TUE)
1. La política comuna de seguretat i defensa forma part integrant de la política exterior i
de seguretat comuna. Ofereix a la Unió una capacitat operativa basada en mitjans civils i
militars. La Unió pot recórrer a aquests mitjans en missions fora de la Unió que tinguin
per objectiu garantir el manteniment de la pau, la prevenció de conflictes i l'enfortiment
de la seguretat internacional, conforme als principis de la Carta de les Nacions Unides.
L'execució d'aquestes tasques es fonamenta en les capacitats proporcionades pels estats
membres.
2. La política comuna de seguretat i defensa inclou la definició progressiva d'una política
comuna de defensa de la Unió. Aquesta ha de conduir a una defensa comuna una vegada
que el Consell Europeu ho hagi decidit per unanimitat. En aquest cas, el Consell Europeu
ha de recomanar als estats membres que adoptin una decisió en aquest sentit de
conformitat amb les seves normes constitucionals respectives.
La política de la Unió d'acord amb aquesta secció no afecta el caràcter específic de la
política de seguretat i de defensa de determinats estats membres, respecta les obligacions
derivades del Tractat de l'Atlàntic Nord per a determinats estats membres que consideren
que la seva defensa comuna es porta a terme dins de l'Organització del Tractat de
l'Atlàntic Nord (OTAN) i és compatible amb la política comuna de seguretat i de defensa
que estableix aquest marc.
3. Els estats membres han de posar a disposició de la Unió, als efectes de l'aplicació de la
política comuna de seguretat i defensa, capacitats civils i militars per contribuir als
objectius definits pel Consell. Els estats membres que constitueixin entre ells forces
multinacionals poden, així mateix, posar-les a disposició de la política comuna de
seguretat i defensa.
Els estats membres s’han de comprometre a millorar progressivament les seves capacitats
militars. L'Agència en l'àmbit del desenvolupament de les capacitats de defensa, la
recerca, l'adquisició i l'armament (d'ara endavant denominada «Agència Europea de
Defensa») ha de determinar les necessitats operatives, fomentar mesures per satisfer-les,
contribuir a definir i, si s'escau, a aplicar qualsevol mesura oportuna per reforçar la base
industrial i tecnològica del sector de la defensa, participar en la definició d'una política
europea de capacitats i d'armament i assistir el Consell en l'avaluació de la millora de les
capacitats militars.
4. El Consell ha d’adoptar per unanimitat, a proposta de l'alt representant de la Unió per
a Afers Exteriors i Política de Seguretat o a iniciativa d'un Estat membre, les decisions
relatives a la política comuna de seguretat i defensa, incloses les relatives a l'inici d'una
missió que preveu aquest article. L'alt representant pot proposar que es recorri a mitjans
nacionals i als instruments de la Unió, si s'escau, conjuntament amb la Comissió.
5. El Consell pot encarregar l'execució d'una missió, en el marc de la Unió, a un grup
d'estats membres, a fi de defensar els valors i afavorir els interessos de la Unió. L'execució
d'aquesta missió es regeix per l'article 44.
6. Els estats membres que compleixin criteris més elevats de capacitats militars i que
hagin subscrit compromisos més vinculants en la matèria per dur a terme les missions
més exigents han d'establir una cooperació estructurada permanent en el marc de la Unió.
Aquesta cooperació es regeix per l'article 46 i no afecta el que disposa l'article 43.
Portal Jurídic de Catalunya
7. Si un Estat membre és objecte d'una agressió armada en el seu territori, els altres estats
membres li deuen ajuda i assistència amb tots els mitjans al seu abast, de conformitat amb
l'article 51 de la Carta de les Nacions Unides. Això s'entén sense perjudici del caràcter
específic de la política de seguretat i defensa de determinats estats membres.
Els compromisos i la cooperació en aquest àmbit s’han de continuar ajustant als
compromisos adquirits en el marc de l'Organització del Tractat de l'Atlàntic Nord, que ha
de continuar sent, per als estats membres que en formen part, el fonament de la seva
defensa col·lectiva i l'organisme d'execució d'aquesta.
Article 43
1. Les missions que preveu l'apartat 1 de l'article 42, en les quals la Unió pot recórrer a
mitjans civils i militars, han d'abraçar les actuacions conjuntes en matèria de
desarmament, les missions humanitàries i de rescat, les missions d'assessorament i
assistència en qüestions militars, les missions de prevenció de conflictes i de manteniment
de la pau, les missions en què intervinguin forces de combat per a la gestió de crisis,
incloses les missions de restabliment de la pau i les operacions d'estabilització al final
dels conflictes. Totes aquestes missions poden contribuir a la lluita contra el terrorisme,
entre altres coses mitjançant el suport prestat a tercers països per combatre'l en el seu
territori.
2. El Consell ha d'adoptar les decisions relatives a les missions a què fa referència l'apartat
1, i n'ha de definir l'objectiu i l'abast, i les normes generals de la seva execució. L'alt
representant de la Unió per a Afers Exteriors i Política de Seguretat, sota l'autoritat del
Consell i en contacte estret i permanent amb el Comitè Polític i de Seguretat, s'ha de fer
càrrec de la coordinació dels aspectes civils i militars d'aquestes missions.
Article 44
1. En el marc de les decisions adoptades de conformitat amb l'article 43, el Consell pot
encarregar l'execució d'una missió a un grup d'estats membres que ho desitgin i que
disposin de les capacitats necessàries per a aquesta missió. La gestió de la missió s'ha
d'acordar entre aquests estats membres, en associació amb l'alt representant de la Unió
per a Afers Exteriors i Política de Seguretat.
2. Els estats membres que participin en l'execució de la missió han d'informar
periòdicament el Consell sobre el desenvolupament d'aquesta, per iniciativa pròpia o a
petició d'un Estat membre. Els estats membres participants han de comunicar
immediatament al Consell si l'execució de la missió causa conseqüències importants o
exigeix una modificació de l'objectiu, l'abast o les condicions de la missió que estableixen
les decisions a què es refereix l'apartat 1. En aquests casos, el Consell ha d'adoptar les
decisions necessàries.
Article 45
1. L'Agència Europea de Defensa a què es refereix l'apartat 3 de l'article 42 resta sota
l'autoritat del Consell i té com missió:
a) contribuir a definir els objectius de capacitats militars dels estats membres i a avaluar
el respecte dels compromisos de capacitats contrets pels estats membres;
b) fomentar l'harmonització de les necessitats operatives i l'adopció de mètodes
d'adquisició eficaços i compatibles;
Portal Jurídic de Catalunya
c) proposar projectes multilaterals per complir els objectius de capacitats militars i
coordinar els programes executats pels estats membres i la gestió de programes de
cooperació específics;
d) donar suport a la recerca sobre tecnologia de defensa i coordinar i planificar activitats
de recerca conjuntes i estudis de solucions tècniques que responguin a les futures
necessitats operatives;
e) contribuir a definir i, si s'escau, aplicar qualsevol mesura oportuna per reforçar la base
industrial i tecnològica del sector de la defensa i per millorar l'eficàcia de les despeses
militars.
2. Poden participar en l'Agència Europea de Defensa tots els estats membres que ho
desitgin. El Consell ha d'adoptar per majoria qualificada una decisió en què s'han de
determinar l'estatut, la seu i la forma de funcionament de l'Agència. La decisió ha de tenir
en compte el grau de participació efectiva en les activitats de l'Agència. Dins d'aquesta
s'han de constituir grups específics, formats pels estats membres que duguin a terme
projectes conjunts. L'Agència ha d'exercir les seves funcions i s'ha de mantenir, en cas
necessari, en contacte amb la Comissió.
Article 46
1. Els estats membres que vulguin participar en la cooperació estructurada permanent a
què fa referència l'apartat 6 de l'article 42 i que reuneixin els criteris i assumeixin els
compromisos en matèria de capacitats militars que figuren en el Protocol sobre la
cooperació estructurada permanent han de notificar la seva intenció al Consell i a l'alt
representant de la Unió per a Afers Exteriors i Política de Seguretat.
2. En un termini de tres mesos a partir de la notificació que esmenta l'apartat 1, el Consell
ha d'adoptar una decisió per la qual s'estableixi la cooperació estructurada permanent i es
fixi la llista dels estats membres participants. El Consell, després de consultar l'alt
representant, s'ha de pronunciar per majoria qualificada.
3. Qualsevol Estat membre que, amb posterioritat, vulgui participar en la cooperació
estructurada permanent, ha de notificar la seva intenció al Consell i a l'alt representant.
El Consell ha d'adoptar una decisió per la qual es confirmi la participació de l'Estat
membre de què es tracti, que compleixi els criteris i assumeixi els compromisos que
preveuen els articles 1 i 2 del Protocol sobre la cooperació estructurada permanent. El
Consell, després de consultar l'alt representant, s'ha de pronunciar per majoria qualificada.
Únicament poden participar en la votació els membres del Consell que representin els
estats membres participants.
La majoria qualificada es defineix de conformitat amb la lletra a) de l'apartat 3 de l'article
238 del Tractat de funcionament de la Unió Europea.
4. Si un Estat membre participant ja no compleix els criteris o ja no pot assumir els
compromisos que preveuen els articles 1 i 2 del Protocol sobre la cooperació estructurada
permanent, el Consell pot adoptar una decisió per la qual se suspengui la participació
d'aquest Estat.
El Consell s'ha de pronunciar per majoria qualificada. Únicament poden participar en la
votació els membres del Consell que representin els estats membres participants, a
excepció de l'Estat membre de què es tracti.
La majoria qualificada es defineix de conformitat amb la lletra a) de l'apartat 3 de l'article
238 del Tractat de funcionament de la Unió Europea.
Portal Jurídic de Catalunya
5. Si un Estat membre participant decideix abandonar la cooperació estructurada
permanent, ha de notificar la seva decisió al Consell, que ha de prendre nota que ha
finalitzat la participació d'aquest Estat membre.
6. Les decisions i les recomanacions del Consell en el marc de la cooperació estructurada
permanent, diferents de les que preveuen els apartats 2 a 5, s'han d'adoptar per unanimitat.
Als efectes de l'aplicació d'aquest apartat, la unanimitat és constituïda únicament pels vots
dels representants dels estats membres participants.
TÍTOL VI
DISPOSICIONS FINALS
Article 47
La Unió té personalitat jurídica.
Article 48
(antic article 48 TUE)
1. Els Tractats es poden modificar d'acord amb un procediment de revisió ordinari. També
es poden modificar d'acord amb procediments de revisió simplificats.
Procediment de revisió ordinari
2. El Govern de qualsevol Estat membre, el Parlament Europeu o la Comissió poden
presentar al Consell projectes de revisió dels Tractats. Aquests projectes poden tenir per
finalitat, entre altres coses, la d'augmentar o reduir les competències atribuïdes a la Unió
en els Tractats. El Consell ha de remetre aquests projectes al Consell Europeu i els ha de
notificar als parlaments nacionals.
3. Si el Consell Europeu, amb la consulta prèvia al Parlament Europeu i a la Comissió,
adopta per majoria simple una decisió favorable a l'examen de les modificacions
proposades, el president del Consell Europeu ha de convocar una Convenció composta
per representants dels parlaments nacionals, dels caps d'Estat o de Govern dels estats
membres, del Parlament Europeu i de la Comissió. Quan es tracti de modificacions
institucionals en l'àmbit monetari, s'ha de consultar també el Banc Central Europeu. La
Convenció ha d'examinar els projectes de revisió i ha d'adoptar per consens una
recomanació adreçada a una conferència de representants dels governs dels estats
membres segons el que disposa l'apartat 4.
El Consell Europeu pot decidir per majoria simple, amb l'aprovació prèvia del Parlament
Europeu, no convocar una convenció quan la importància de les modificacions no ho
justifiqui. En aquest últim cas, el Consell Europeu ha d'establir un mandat per a una
conferència de representants dels governs dels estats membres.
4. El president del Consell ha de convocar una conferència de representants dels governs
dels estats membres amb la finalitat que s'aprovin d'acord comú les modificacions que
s'hagin d'introduir en els Tractats.
Les modificacions han d'entrar en vigor després d'haver estat ratificades per tots els estats
membres de conformitat amb les seves normes constitucionals respectives.
5. Si, transcorregut un termini de dos anys des de la signatura d'un tractat modificatiu dels
Tractats, les quatre cinquenes parts dels estats membres l'han ratificat i un o diversos
Portal Jurídic de Catalunya
estats membres han trobat dificultats per ratificar-lo, el Consell Europeu ha d'examinar la
qüestió.
Procediments de revisió simplificats
6. El Govern de qualsevol Estat membre, el Parlament Europeu o la Comissió poden
presentar al Consell Europeu projectes de revisió de la totalitat o d'una part de les
disposicions de la tercera part del Tractat de funcionament de la Unió Europea, relatives
a les polítiques i accions internes de la Unió.
El Consell Europeu pot adoptar una decisió que modifiqui la totalitat o una part de les
disposicions de la tercera part del Tractat de funcionament de la Unió Europea. El Consell
Europeu s'ha de pronunciar per unanimitat, amb la consulta prèvia al Parlament Europeu
i a la Comissió, així com al Banc Central Europeu en el cas de modificacions
institucionals en l'àmbit monetari. Aquesta decisió només entra en vigor una vegada que
hagi estat aprovada pels estats membres, de conformitat amb les seves normes
constitucionals respectives.
La decisió que preveu el paràgraf segon no pot augmentar les competències atribuïdes a
la Unió pels Tractats.
7. Quan el Tractat de funcionament de la Unió Europea o el títol V del present Tractat
disposin que el Consell es pronunciï per unanimitat en un àmbit o en un cas determinat,
el Consell Europeu pot adoptar una decisió que autoritzi el Consell a pronunciar-se per
majoria qualificada en aquest àmbit o en aquest cas. Aquest paràgraf no s'ha d'aplicar a
les decisions que tinguin repercussions militars o en l'àmbit de la defensa.
Quan el Tractat de funcionament de la Unió Europea disposi que el Consell adopti actes
legislatius d'acord amb un procediment legislatiu especial, el Consell Europeu pot adoptar
una decisió que autoritzi a adoptar aquests actes d'acord amb el procediment legislatiu
ordinari.
Qualsevol iniciativa presa pel Consell Europeu en virtut dels paràgrafs primer o segon
s'ha de transmetre als parlaments nacionals. En cas d'oposició d'un parlament nacional
notificada en un termini de sis mesos a partir d'aquesta transmissió, no s'ha d'adoptar la
decisió que preveuen els paràgrafs primer o segon. Si no hi ha oposició, el Consell
Europeu pot adoptar aquesta decisió.
Per a l'adopció de les decisions que preveuen els paràgrafs primer o segon, el Consell
Europeu s'ha de pronunciar per unanimitat, amb l'aprovació prèvia del Parlament
Europeu, que s'ha de pronunciar per majoria dels membres que el componen.
Article 49
(antic article 49 TUE)
Qualsevol Estat europeu que respecti els valors que esmenta l'article 2 i es comprometi a
promoure'ls pot sol·licitar l'ingrés com a membre en la Unió. S'ha d'informar d'aquesta
sol·licitud el Parlament Europeu i els parlaments nacionals. L'Estat sol·licitant ha
d'adreçar la seva sol·licitud al Consell, que s'ha de pronunciar per unanimitat després
d'haver consultat la Comissió i amb l'aprovació prèvia del Parlament Europeu, el qual s'ha
de pronunciar per majoria dels membres que el componen. S'han de tenir en compte els
criteris d'elegibilitat acordats pel Consell Europeu.
Les condicions d'admissió i les adaptacions que aquesta admissió comporta pel que fa als
Tractats sobre els quals es funda la Unió han de ser objecte d'un acord entre els estats
Portal Jurídic de Catalunya
membres i l'Estat sol·licitant. Aquest acord s'ha de sotmetre a la ratificació de tots els
estats contractants, de conformitat amb les seves normes constitucionals respectives.
Article 50
1. Qualsevol Estat membre pot decidir, de conformitat amb les seves normes
constitucionals, retirar-se de la Unió.
2. L'Estat membre que decideixi retirar-se'n ha de notificar la seva intenció al Consell
Europeu. Atenent les orientacions del Consell Europeu, la Unió ha de negociar i
subscriure amb aquest Estat un acord que ha d'establir la forma de la seva retirada, tenint
en compte el marc de les seves relacions futures amb la Unió. Aquest acord s'ha de
negociar de conformitat amb l'apartat 3 de l'article 218 del Tractat de funcionament de la
Unió Europea. El Consell l'ha de subscriure en nom de la Unió per majoria qualificada,
amb l'aprovació prèvia del Parlament Europeu.
3. Els Tractats s'han de deixar d'aplicar a l'Estat de què es tracti a partir de la data d'entrada
en vigor de l'acord de retirada o, si no n'hi ha, dos anys després de la notificació a què es
refereix l'apartat 2, llevat si el Consell Europeu, d'acord amb aquest Estat, decideix per
unanimitat prorrogar aquest termini.
4. Als efectes dels apartats 2 i 3, el membre del Consell Europeu i del Consell que
representi l'Estat membre que es retiri no ha de participar ni en les deliberacions ni en les
decisions del Consell Europeu o del Consell que l'afectin.
La majoria qualificada es defineix de conformitat amb la lletra b) de l'apartat 3 de l'article
238 del Tractat de funcionament de la Unió Europea.
5. Si l'Estat membre que s'ha retirat de la Unió sol·licita de nou l'adhesió, la seva
sol·licitud s'ha de sotmetre al procediment que estableix l'article 49.
Article 51
Els protocols i annexos dels Tractats formen part integrant d'aquests.
Article 52
▼A1
1. Els Tractats s'apliquen al Regne de Bèlgica, a la República de Bulgària, a la República
Txeca, al Regne de Dinamarca, a la República Federal d'Alemanya, a la República
d'Estònia, a Irlanda, a la República Hel·lènica, al Regne d'Espanya, a la República
Francesa, a la República de Croàcia, a la República Italiana, a la República de Xipre, a la
República de Letònia, a la República de Lituània, al Gran Ducat de Luxemburg, a la
República d'Hongria, a la República de Malta, al Regne dels Països Baixos, a la República
d'Àustria, a la República de Polònia, a la República Portuguesa, a Romania, a la República
d'Eslovènia, a la República d'Eslovàquia, a la República de Finlàndia, al Regne de Suècia
i al Regne Unit de Gran Bretanya i d’Irlanda del Nord.
▼B
2. L'àmbit d'aplicació territorial dels Tractats s'especifica a l'article 355 del Tractat de
funcionament de la Unió Europea.
Article 53
(antic article 51 TUE)
Portal Jurídic de Catalunya
Aquest Tractat es conclou per un període de temps il·limitat.
Article 54
(antic article 52 TUE)
1. Aquest Tractat ha de ser ratificat per les altes parts contractants, de conformitat amb
les seves normes constitucionals respectives. Els instruments de ratificació s'han de
dipositar davant del Govern de la República Italiana.
2. Aquest Tractat entra en vigor l'1 de gener de 1993, sempre que s'hagin dipositat tots els
instruments de ratificació o, si no n'hi ha, el primer dia del mes següent al dipòsit de
l'instrument de ratificació de l'últim Estat signatari que compleixi aquesta formalitat.
Article 55
(antic article 53 TUE)
▼A1
1. Aquest Tractat, redactat en un exemplar únic, en llengües alemanya, búlgara, txeca,
croata, danesa, eslovaca, eslovena, espanyola, estoniana, finesa, francesa, grega,
hongaresa, anglesa, irlandesa, italiana, letona, lituana, maltesa, neerlandesa, polonesa,
portuguesa, romanesa i sueca, els textos del qual en cadascuna d'aquestes llengües són
igualment autèntics, serà dipositat en els arxius del Govern de la República Italiana, que
en remetrà una còpia autenticada a cada un dels governs dels restants estats signataris.
▼B
2. Aquest Tractat, així mateix, es pot traduir a qualsevol altra llengua que determinin els
estats membres entre les que, de conformitat amb els seus ordenaments constitucionals,
tinguin estatut de llengua oficial en la totalitat o en una part del seu territori. L'Estat
membre de què es tracti facilitarà una còpia certificada d'aquestes traduccions, que es
dipositarà en els arxius del Consell.
PER DONAR-NE FE, els plenipotenciaris sotasignats subscriuen aquest Tractat.
Maastricht, set de febrer de mil nou-cents noranta-dos
(no es reprodueix la llista de signataris)
Portal Jurídic de Catalunya
VERSIÓ CONSOLIDADA DEL TRACTAT DE FUNCIONAMENT DE LA UNIÓ
EUROPEA
PREÀMBUL
SA MAJESTAT EL REI DELS BELGUES, EL PRESIDENT DE LA REPÚBLICA
FEDERAL D'ALEMANYA, EL PRESIDENT DE LA REPÚBLICA FRANCESA, EL
PRESIDENT DE LA REPÚBLICA ITALIANA, SA ALTESA REIAL LA GRAN
DUQUESSA DE LUXEMBURG, SA MAJESTAT LA REINA DELS PAÏSOS BAIXOS
( 3 ),
RESOLTS a assentar les bases d'una unió cada vegada més estreta entre els pobles
europeus,
DECIDITS a assegurar, mitjançant una acció comuna, el progrés econòmic i social dels
seus respectius estats, eliminant les barreres que divideixen Europa,
FIXANT com a finalitat essencial dels seus esforços la millora constant de les condicions
de vida i de treball dels seus pobles,
RECONEIXENT que l'eliminació dels obstacles existents exigeix una acció concertada
per garantir un desenvolupament econòmic estable, un intercanvi comercial equilibrat i
una competència lleial,
PREOCUPATS per reforçar la unitat de les seves economies i assegurar-ne el
desenvolupament harmoniós, reduint les diferències entre les diverses regions i el retard
de les menys afavorides,
DESITJOSOS de contribuir, mitjançant una política comercial comuna, a la supressió
progressiva de les restriccions als intercanvis internacionals,
PRETENENT reforçar la solidaritat d'Europa amb els països d'ultramar i volent assegurar
el desenvolupament de la seva prosperitat, de conformitat amb els principis de la Carta
de les Nacions Unides,
RESOLTS a consolidar, mitjançant la constitució d'aquest conjunt de recursos, la defensa
de la pau i la llibertat i invitant els altres pobles d'Europa que participen d'aquest ideal a
associar-se al seu esforç,
DECIDITS a promoure el desenvolupament del nivell de coneixement més elevat
possible per als seus pobles mitjançant un accés ampli a l'educació i mitjançant la seva
actualització contínua,
HAN DESIGNAT amb aquesta finalitat plenipotenciaris:
(no es reprodueix la llista dels plenipotenciaris)
ELS QUI, després d'haver intercanviat els seus poders plens, reconeguts en la forma
escaient, han convingut les disposicions següents.
PRIMERA PART
PRINCIPIS
Portal Jurídic de Catalunya
Article 1
1. Aquest Tractat organitza el funcionament de la Unió i determina els àmbits, la
delimitació i les condicions d'exercici de les seves competències.
2. Aquest Tractat i el Tractat de la Unió Europea constitueixen els tractats sobre els quals
es fonamenta la Unió. Aquests dos tractats, que tenen el mateix valor jurídic, es designen
amb l'expressió «els Tractats».
TÍTOL I
CATEGORIES I ÀMBITS DE COMPETÈNCIES DE LA UNIÓ
Article 2
1. Quan els Tractats atribueixin a la Unió una competència exclusiva en un àmbit
determinat, només la Unió pot legislar i adoptar actes jurídicament vinculants, mentre que
els estats membres, com a tals, únicament ho poden fer si són facultats per la Unió o per
aplicar actes de la Unió.
2. Quan els Tractats atribueixin a la Unió una competència compartida amb els estats
membres en un àmbit determinat, la Unió i els estats membres poden legislar i adoptar
actes jurídicament vinculants en aquest àmbit. Els estats membres han d'exercir la seva
competència en la mesura en què la Unió no hagi exercit la seva. Els estats membres han
d'exercir de nou la seva competència en la mesura en què la Unió hagi decidit deixar
d'exercir la seva.
3. Els estats membres han de coordinar les seves polítiques econòmiques i d'ocupació
segons les modalitats que estableix aquest Tractat, per a la definició de les quals la Unió
disposa de competència.
4. La Unió disposa de competència, de conformitat amb el que disposa el Tractat de la
Unió Europea, per definir i aplicar una política exterior i de seguretat comuna, inclosa la
definició progressiva d'una política comuna de defensa.
5. En determinats àmbits i en les condicions que estableixen els Tractats, la Unió disposa
de competència per portar a terme accions amb la finalitat de donar suport, coordinar o
complementar l'acció dels estats membres, sense que per això se substitueixi la
competència d'aquests en els àmbits esmentats.
Els actes jurídicament vinculants de la Unió adoptats en virtut de les disposicions dels
Tractats relatives a aquests àmbits no poden comportar cap harmonització de les
disposicions legals i reglamentàries dels estats membres.
6. L'abast i les condicions d'exercici de les competències de la Unió s'han de determinar
en les disposicions dels Tractats relatives a cada àmbit.
Article 3
1. La Unió disposa de competència exclusiva en els àmbits següents:
a) la unió duanera;
b) l'establiment de les normes sobre competència necessàries per al funcionament del
mercat interior;
c) la política monetària dels estats membres la moneda dels quals és l'euro;
Portal Jurídic de Catalunya
d) la conservació dels recursos biològics marins dins de la política pesquera comuna;
e) la política comercial comuna.
2. La Unió també disposa de competència exclusiva per subscriure un acord internacional
quan aquesta subscripció estigui prevista en un acte legislatiu de la Unió, quan sigui
necessària per permetre-li exercir la seva competència interna o en la mesura en què pugui
afectar normes comunes o alterar-ne l'abast.
Article 4
1. La Unió disposa de competència compartida amb els estats membres quan els Tractats
li atribueixin una competència que no correspongui als àmbits esmentats en els articles 3
i 6.
2. Les competències compartides entre la Unió i els estats membres s'apliquen als àmbits
principals següents:
a) el mercat interior;
b) la política social, en els aspectes que defineix aquest Tractat;
c) la cohesió econòmica, social i territorial;
d) l'agricultura i la pesca, a exclusió de la conservació dels recursos biològics marins;
e) el medi ambient;
f) la protecció dels consumidors;
g) els transports;
h) les xarxes transeuropees;
i) l'energia;
j) l'espai de llibertat, seguretat i justícia;
k) els afers comuns de seguretat en matèria de salut pública, en els aspectes que defineix
aquest Tractat.
3. En els àmbits de la recerca, el desenvolupament tecnològic i l'espai, la Unió disposa de
competència per portar a terme accions, en particular destinades a definir i executar
programes, sense que l'exercici d'aquesta competència pugui tenir com a efecte impedir
que els estats membres exerceixin la seva.
4. En els àmbits de la cooperació per al desenvolupament i de l'ajuda humanitària, la Unió
disposa de competència per portar a terme accions i una política comuna, sense que
l'exercici d'aquesta competència pugui tenir com a efecte impedir que els estats membres
exerceixin la seva.
Article 5
1. Els estats membres han de coordinar les seves polítiques econòmiques en el si de la
Unió. A aquest efecte, el Consell ha d'adoptar mesures, en particular les orientacions
generals de les polítiques esmentades.
S'han d'aplicar disposicions particulars als estats membres la moneda dels quals és l'euro.
2. La Unió ha de prendre mesures per garantir la coordinació de les polítiques d'ocupació
dels estats membres, en particular definint les orientacions d'aquestes polítiques.
Portal Jurídic de Catalunya
3. La Unió pot prendre iniciatives per garantir la coordinació de les polítiques socials dels
estats membres.
Article 6
La Unió disposa de competència per portar a terme accions amb la finalitat de donar
suport, coordinar o complementar l'acció dels estats membres. Els àmbits d'aquestes
accions són, en la seva finalitat europea:
a) la protecció i millora de la salut humana;
b) la indústria;
c) la cultura;
d) el turisme;
e) l'educació, la formació professional, la joventut i l'esport;
f) la protecció civil;
g) la cooperació administrativa.
TÍTOL II
DISPOSICIONS D'APLICACIÓ GENERAL
Article 7
La Unió ha de vetllar per la coherència entre les seves diferents polítiques i accions, tenint
en compte el conjunt dels seus objectius i observant el principi d'atribució de
competències.
Article 8
(antic article 3, apartat 2, TCE) ( 4 )
En totes les seves accions, la Unió s'ha de fixar l'objectiu d'eliminar les desigualtats entre
l'home i la dona i promoure'n la igualtat.
Article 9
En la definició i l'execució de les seves polítiques i accions, la Unió ha de tenir en compte
les exigències relacionades amb la promoció d'un nivell d'ocupació elevat, amb la garantia
d'una protecció social adequada, amb la lluita contra l'exclusió social i amb un nivell
elevat d'educació, formació i protecció de la salut humana.
Article 10
En la definició i l'execució de les seves polítiques i accions, la Unió ha de mirar de lluitar
contra qualsevol discriminació per raó de sexe, raça o origen ètnic, religió o conviccions,
discapacitat, edat o orientació sexual.
Article 11
(antic article 6 TCE)
Portal Jurídic de Catalunya
Les exigències de la protecció del medi ambient s'han d'integrar en la definició i en la
realització de les polítiques i accions de la Unió, en particular per tal de fomentar un
desenvolupament sostenible.
Article 12
(antic article 153, apartat 2, TCE)
Quan es defineixin i s'executin altres polítiques i accions de la Unió s'han de tenir en
compte les exigències de la protecció dels consumidors.
Article 13
Quan formulin i apliquin les polítiques de la Unió en matèria d'agricultura, pesca,
transport, mercat interior, recerca i desenvolupament tecnològic i espai, la Unió i els estats
membres han de tenir plenament en compte les exigències en matèria de benestar dels
animals com a éssers sensibles, i han de respectar al mateix temps les disposicions legals
o administratives i els costums dels estats membres relatius, en particular, a ritus
religiosos, tradicions culturals i patrimoni regional.
Article 14
(antic article 16 TCE)
Sense perjudici de l'article 4 del Tractat de la Unió Europea i dels articles 93, 106 i 107
del present Tractat, i en vista del lloc que els serveis d'interès econòmic general ocupen
entre els valors comuns de la Unió, així com del seu paper en la promoció de la cohesió
social i territorial, la Unió i els estats membres, d'acord amb les seves competències
respectives i en l'àmbit d'aplicació dels Tractats, han de vetllar perquè els serveis
esmentats actuïn d'acord amb principis i condicions, en particular econòmiques i
financeres, que els permetin complir la seva comesa. El Parlament Europeu i el Consell
han d'establir aquests principis i condicions mitjançant reglaments, d'acord amb el
procediment legislatiu ordinari, sense perjudici de la competència que incumbeix als
estats membres, dins del respecte als Tractats, per prestar, encarregar i finançar els serveis
esmentats.
Article 15
(antic article 255 TCE)
1. A fi de fomentar una bona governança i de garantir la participació de la societat civil,
les institucions, els òrgans i els organismes de la Unió han d'actuar amb el màxim respecte
possible al principi d'obertura.
2. Les sessions del Parlament Europeu són públiques, així com les del Consell en les quals
aquest deliberi i voti sobre un projecte d'acte legislatiu.
3. Tots els ciutadans de la Unió, així com qualsevol persona física o jurídica que resideixi
o tingui el domicili social en un Estat membre, tenen dret a accedir als documents de les
institucions, els òrgans i els organismes de la Unió, sigui quin sigui el seu suport, d'acord
amb els principis i les condicions que s'han d'establir de conformitat amb aquest apartat.
El Parlament Europeu i Consell, d'acord amb el procediment legislatiu ordinari, han de
determinar mitjançant reglaments els principis generals i els límits, per motius d'interès
públic o privat, que regulen l'exercici d'aquest dret d'accés als documents.
Portal Jurídic de Catalunya
Cadascuna de les institucions, els òrgans o els organismes ha de garantir la transparència
dels seus treballs i ha d'elaborar en el seu Reglament intern disposicions específiques
sobre l'accés als seus documents, de conformitat amb els reglaments que preveu el
paràgraf segon.
El Tribunal de Justícia de la Unió Europea, el Banc Central Europeu i el Banc Europeu
d'Inversions només estan subjectes al present apartat quan exerceixin funcions
administratives.
El Parlament Europeu i el Consell han de garantir la publicitat dels documents relatius als
procediments legislatius en les condicions que estableixin els reglaments que preveu el
paràgraf segon.
Article 16
(antic article 286 TCE)
1. Qualsevol persona té dret a la protecció de les dades de caràcter personal que la
concerneixin.
2. El Parlament Europeu i el Consell han d'establir, d'acord amb el procediment legislatiu
ordinari, les normes sobre protecció de les persones físiques respecte del tractament de
dades de caràcter personal per les institucions, els òrgans i els organismes de la Unió, així
com pels estats membres en l'exercici de les activitats compreses en l'àmbit d'aplicació
del dret de la Unió, i sobre la lliure circulació d'aquestes dades. El respecte d'aquestes
normes està sotmès al control d'autoritats independents.
Les normes que s'adoptin en virtut d'aquest article s'entenen sense perjudici de les normes
específiques que preveu l'article 39 del Tractat de la Unió Europea.
Article 17
1. La Unió ha de respectar i no ha de prejutjar l'estatut reconegut en els estats membres,
en virtut del dret intern, a les esglésies i les associacions o comunitats religioses.
2. La Unió ha de respectar, així mateix, l'estatut reconegut, en virtut del dret intern, a les
organitzacions filosòfiques i no confessionals.
3. Reconeixent la seva identitat i la seva aportació específica, la Unió ha de mantenir un
diàleg obert, transparent i regular amb les esglésies i organitzacions esmentades.
SEGONA PART
NO-DISCRIMINACIÓ I CIUTADANIA DE LA UNIÓ
Article 18
(antic article 12 TCE)
En l'àmbit d'aplicació dels Tractats, i sense perjudici de les disposicions particulars que
s'hi preveuen, es prohibeix qualsevol discriminació per raó de la nacionalitat.
El Parlament Europeu i el Consell, d'acord amb el procediment legislatiu ordinari, poden
establir la regulació necessària per prohibir aquestes discriminacions.
Article 19
Portal Jurídic de Catalunya
(antic article 13 TCE)
1. Sense perjudici de les altres disposicions dels Tractats i dins dels límits de les
competències que aquests atribueixen a la Unió, el Consell, per unanimitat d'acord amb
un procediment legislatiu especial, i amb l'aprovació prèvia del Parlament Europeu, pot
adoptar accions adequades per lluitar contra la discriminació per motius de sexe, d'origen
racial o ètnic, religió o conviccions, discapacitat, edat o orientació sexual.
2. No obstant el que disposa l'apartat 1, el Parlament Europeu i el Consell poden adoptar,
d'acord amb el procediment legislatiu ordinari, els principis bàsics de les mesures de la
Unió d'estímul, a exclusió de qualsevol harmonització de les disposicions legals i
reglamentàries dels estats membres, per donar suport a les accions dels estats membres
empreses amb la finalitat de contribuir a la consecució dels objectius que enuncia l'apartat
1.
Article 20
(antic article 17 TCE)
1. Es crea una ciutadania de la Unió. És ciutadà de la Unió qualsevol persona que tingui
la nacionalitat d'un Estat membre. La ciutadania de la Unió s'afegeix a la ciutadania
nacional i no la substitueix.
2. Els ciutadans de la Unió són titulars dels drets i estan subjectes als deures que
estableixen els Tractats. Tenen, entre altres coses, el dret:
a) de circular i residir lliurement en el territori dels estats membres;
b) de sufragi actiu i passiu en les eleccions al Parlament Europeu i en les eleccions
municipals de l'Estat membre en què resideixin, en les mateixes condicions que els
nacionals d'aquest Estat;
c) d'acollir-se, en el territori d'un tercer país en què no estigui representat l'Estat membre
del qual siguin nacionals, a la protecció de les autoritats diplomàtiques i consulars de
qualsevol Estat membre en les mateixes condicions que els nacionals d'aquest Estat;
d) de formular peticions al Parlament Europeu, de recórrer al defensor del poble europeu,
així com d'adreçar-se a les institucions i als òrgans consultius de la Unió en una de les
llengües dels Tractats i de rebre una contestació en aquesta mateixa llengua.
Aquests drets s'han d'exercir en les condicions i dins dels límits definits pels Tractats i
per les mesures adoptades en aplicació d'aquests.
Article 21
(antic article 18 TCE)
1. Tots els ciutadans de la Unió tenen dret a circular i residir lliurement en el territori dels
estats membres, amb subjecció a les limitacions i condicions que preveuen els Tractats i
les disposicions adoptades per a la seva aplicació.
2. Quan una acció de la Unió sigui necessària per assolir aquest objectiu, i llevat que els
Tractats hagin previst els poders d'acció sobre això, el Parlament Europeu i el Consell
poden adoptar, d'acord amb el procediment legislatiu ordinari, disposicions destinades a
facilitar l'exercici dels drets que preveu l'apartat 1.
3. Als efectes que preveu l'apartat 1, i llevat que els Tractats estableixin poders d'actuació
per a això, el Consell pot adoptar, d'acord amb un procediment legislatiu especial,
Portal Jurídic de Catalunya
mesures sobre seguretat social o protecció social. El Consell s'ha de pronunciar per
unanimitat amb la consulta prèvia al Parlament Europeu.
Article 22
(antic article 19 TCE)
1. Tots els ciutadans de la Unió que resideixin en un Estat membre del qual no siguin
nacionals tenen dret a ser electors i elegibles en les eleccions municipals de l'Estat
membre en què resideixin, en les mateixes condicions que els nacionals d'aquest Estat.
Aquest dret s'ha d'exercir sense perjudici de les modalitats que el Consell adopti, per
unanimitat d'acord amb un procediment legislatiu especial, i amb la consulta prèvia al
Parlament Europeu; les modalitats esmentades poden establir excepcions quan ho
justifiquin problemes específics d'un Estat membre.
2. Sense perjudici del que disposen l'apartat 1 de l'article 223 i les normes adoptades per
a la seva aplicació, tots els ciutadans de la Unió que resideixin en un Estat membre del
qual no siguin nacionals tenen dret a ser electors i elegibles en les eleccions al Parlament
Europeu en l'Estat membre en què resideixin, en les mateixes condicions que els nacionals
d'aquest Estat. Aquest dret s'ha d'exercir sense perjudici de les modalitats que el Consell
adopti, per unanimitat d'acord amb un procediment legislatiu especial, i amb la consulta
prèvia al Parlament Europeu; les modalitats esmentades poden establir excepcions quan
ho justifiquin problemes específics d'un Estat membre.
Article 23
(antic article 20 TCE)
Tots els ciutadans de la Unió es poden acollir, en el territori d'un tercer país en què no
estigui representat l'Estat membre del qual siguin nacionals, a la protecció de les autoritats
diplomàtiques i consulars de qualsevol Estat membre, en les mateixes condicions que els
nacionals d'aquest Estat. Els estats membres han de prendre les disposicions necessàries
i han d'entaular les negociacions internacionals requerides per garantir la protecció
esmentada.
El Consell pot adoptar, d'acord amb un procediment legislatiu especial i amb la consulta
prèvia al Parlament Europeu, directives en les quals s'estableixin les mesures de
coordinació i de cooperació necessàries per facilitar la protecció esmentada.
Article 24
(antic article 21 TCE)
El Parlament Europeu i el Consell han d'adoptar mitjançant reglaments, d'acord amb el
procediment legislatiu ordinari, les disposicions relatives als procediments i les
condicions preceptius per a la presentació d'una iniciativa ciutadana en el sentit de l'article
11 del Tractat de la Unió Europea, inclòs el nombre mínim d'estats membres dels quals
han de procedir els ciutadans que la presentin.
Tots els ciutadans de la Unió tenen el dret de petició davant del Parlament Europeu, de
conformitat amb el que disposa l'article 227.
Tots els ciutadans de la Unió es poden adreçar al defensor del poble instituït en virtut del
que disposa l'article 228.
Portal Jurídic de Catalunya
Tots els ciutadans de la Unió es poden adreçar per escrit a qualsevol de les institucions o
organismes que preveuen el present article o l'article 13 del Tractat de la Unió Europea
en una de les llengües que consten a l'apartat 1 de l'article 55 del Tractat esmentat i rebre
una contestació en aquesta mateixa llengua.
Article 25
(antic article 22 TCE)
Cada tres anys la Comissió ha d'informar el Parlament Europeu, el Consell i el Comitè
Econòmic i Social sobre l'aplicació de les disposicions de la present part. Aquest informe
ha de tenir en compte el desenvolupament de la Unió.
Sobre aquesta base, i sense perjudici de la resta de disposicions dels Tractats, el Consell,
per unanimitat d'acord amb un procediment legislatiu especial, i amb l'aprovació prèvia
del Parlament Europeu, pot adoptar disposicions encaminades a completar els drets que
enumera l'apartat 2 de l'article 20. Aquestes disposicions entren en vigor quan les hagin
aprovat els estats membres de conformitat amb les seves respectives normes
constitucionals.
TERCERA PART
LES POLÍTIQUES I ACCIONS INTERNES DE LA UNIÓ
TÍTOL I
EL MERCAT INTERIOR
Article 26
(antic article 14 TCE)
1. La Unió ha d'adoptar les mesures destinades a establir el mercat interior o a garantirne el funcionament, de conformitat amb les disposicions pertinents dels Tractats.
2. El mercat interior implica un espai sense fronteres interiors, en què la lliure circulació
de mercaderies, persones, serveis i capitals estigui garantida d'acord amb les disposicions
dels Tractats.
3. El Consell, a proposta de la Comissió, ha de definir les orientacions i les condicions
necessàries per assegurar un progrés equilibrat en el conjunt dels sectors considerats.
Article 27
(antic article 15 TCE)
En el moment de formular les seves propostes encaminades a la consecució dels objectius
que enuncia l'article 26, la Comissió ha de tenir en compte la importància de l'esforç que
determinades economies, que presentin un nivell de desenvolupament diferent, han de fer
per a l'establiment del mercat interior, i pot proposar les disposicions adequades.
Si aquestes disposicions adopten la forma d'excepcions, han de tenir caràcter temporal i
pertorbar tan poc com sigui possible el funcionament del mercat interior.
Portal Jurídic de Catalunya
TÍTOL II
LA LLIURE CIRCULACIÓ DE MERCADERIES
Article 28
(antic article 23 TCE)
1. La Unió comprèn una unió duanera, que abraça la totalitat dels intercanvis de
mercaderies i que implica la prohibició, entre els estats membres, dels drets de duana
d'importació i exportació i de qualssevol exaccions d'efecte equivalent, així com l'adopció
d'un aranzel duaner comú en les seves relacions amb tercers països.
2. Les disposicions de l'article 30 i les del capítol 3 d'aquest títol s'apliquen als productes
originaris dels estats membres i als productes procedents de tercers països que estiguin en
lliure pràctica en els estats membres.
Article 29
(antic article 24 TCE)
Es consideren en lliure pràctica en un Estat membre els productes procedents de tercers
països respecte dels quals s'hagin complert, en aquest Estat membre, les formalitats
d'importació i percebut els drets de duana i qualssevol altres exaccions d'efecte equivalent
exigibles, sempre que no s'hagin beneficiat d'una devolució total o parcial d'aquests.
CAPÍTOL 1
LA UNIÓ DUANERA
Article 30
(antic article 25 TCE)
Queden prohibits entre els estats membres els drets de duana d'importació i exportació o
exaccions d'efecte equivalent. Aquesta prohibició s'aplica també als drets de duana de
caràcter fiscal.
Article 31
(antic article 26 TCE)
El Consell, a proposta de la Comissió, ha de fixar els drets de l'aranzel duaner comú.
Article 32
(antic article 27 TCE)
En el compliment de les funcions que li atribueix aquest capítol, la Comissió s'ha de guiar
per:
a) la necessitat de promoure els intercanvis comercials entre els estats membres i tercers
països;
b) l'evolució de les condicions de competència dins de la Unió, en la mesura en què
aquesta evolució tingui com a efecte l'increment de la capacitat competitiva de les
empreses;
Portal Jurídic de Catalunya
c) les necessitats de proveïment de la Unió en primeres matèries i productes
semielaborats, i ha de procurar que no es falsegin, entre els estats membres, les condicions
de competència dels productes acabats;
d) la necessitat d'evitar pertorbacions greus en la vida econòmica dels estats membres i
garantir un desenvolupament racional de la producció i una expansió del consum a la
Unió.
CAPÍTOL 2
LA COOPERACIÓ DUANERA
Article 33
(antic article 135 TCE)
Dins de l'àmbit d'aplicació dels Tractats, el Parlament Europeu i el Consell, d'acord amb
el procediment legislatiu ordinari, han d'adoptar mesures destinades a enfortir la
cooperació duanera entre els estats membres i entre aquests i la Comissió.
CAPÍTOL 3
PROHIBICIÓ DE LES RESTRICCIONS QUANTITATIVES ENTRE ELS
ESTATS MEMBRES
Article 34
(antic article 28 TCE)
Queden prohibides entre els estats membres les restriccions quantitatives a la importació,
així com totes les mesures d'efecte equivalent.
Article 35
(antic article 29 TCE)
Queden prohibides entre els estats membres les restriccions quantitatives a l'exportació,
així com totes les mesures d'efecte equivalent.
Article 36
(antic article 30 TCE)
Les disposicions dels articles 34 i 35 no han de ser un obstacle per a les prohibicions o
restriccions a la importació, l'exportació o el tràfic justificades per raons d'ordre públic,
moralitat i seguretat públiques, protecció de la salut i vida de les persones i els animals,
preservació dels vegetals, protecció del patrimoni artístic, històric o arqueològic nacional
o protecció de la propietat industrial i comercial. No obstant això, aquestes prohibicions
o restriccions no han de constituir un mitjà de discriminació arbitrària ni una restricció
encoberta del comerç entre els estats membres.
Article 37
(antic article 31 TCE)
Portal Jurídic de Catalunya
1. Els estats membres han d'adequar els monopolis nacionals de caràcter comercial de
manera que quedi assegurada l'exclusió de qualsevol discriminació entre els nacionals
dels estats membres respecte de les condicions de proveïment i de mercat.
Les disposicions d'aquest article s'apliquen a qualsevol organisme mitjançant el qual un
Estat membre, de iure o de facto, directament o indirectament, controli, dirigeixi o
influeixi sensiblement en les importacions o les exportacions entre els estats membres.
Aquestes disposicions s'apliquen igualment als monopolis cedits per l'Estat a tercers.
2. Els estats membres s'han d'abstenir de qualsevol nova mesura contrària als principis
que enuncia l'apartat 1 o que restringeixi l'abast dels articles relatius a la prohibició dels
drets de duana i de les restriccions quantitatives entre els estats membres.
3. En cas que un monopoli de caràcter comercial impliqui una regulació destinada a
facilitar la comercialització o a millorar la rendibilitat dels productes agrícoles, s'han
d'adoptar les mesures necessàries per assegurar, en l'aplicació de les normes d'aquest
article, garanties equivalents per a l'ocupació i el nivell de vida dels productors interessats.
TÍTOL III
AGRICULTURA I PESCA
Article 38
(antic article 32 TCE)
1. La Unió ha de definir i aplicar una política comuna d'agricultura i pesca.
El mercat interior inclou l'agricultura, la pesca i el comerç dels productes agrícoles. Per
productes agrícoles s'entenen els productes de la terra, de la ramaderia i de la pesca, així
com els productes de primera transformació directament relacionats amb aquells. S'entén
que les referències a la política agrícola comuna o a l'agricultura i la utilització del terme
«agrícola» inclouen també la pesca, atenent les característiques particulars d'aquest
sector.
2. Llevat d'una disposició en contra dels articles 39 a 44, tots dos inclusivament, les
normes previstes per a l'establiment o el funcionament del mercat interior són aplicables
als productes agrícoles.
3. Els productes als quals són aplicables els articles 39 a 44, tots dos inclusivament, són
els que consten a la llista de l'annex I.
4. El funcionament i desenvolupament del mercat interior per als productes agrícoles han
d'anar acompanyats de l'establiment d'una política agrícola comuna.
Article 39
(antic article 33 TCE)
1. Els objectius de la política agrícola comuna són:
a) incrementar la productivitat agrícola, fomentant el progrés tècnic, assegurant el
desenvolupament racional de la producció agrícola, així com la utilització òptima dels
factors de producció, en particular, de la mà d'obra;
b) garantir així un nivell de vida equitatiu a la població agrícola, en especial, mitjançant
l'augment de la renda individual dels qui treballen en l'agricultura;
Portal Jurídic de Catalunya
c) estabilitzar els mercats;
d) garantir la seguretat dels proveïments;
e) assegurar al consumidor subministraments a preus raonables.
2. En l'elaboració de la política agrícola comuna i dels mètodes especials que aquesta
pugui comportar, s'han de tenir en compte:
a) les característiques especials de l'activitat agrícola, que resulten de l'estructura social
de l'agricultura i de les desigualtats estructurals i naturals entre les diferents regions
agrícoles;
b) la necessitat d'efectuar gradualment les adaptacions oportunes;
c) el fet que, en els estats membres, l'agricultura constitueix un sector estretament vinculat
al conjunt de l'economia.
Article 40
(antic article 34 TCE)
1. Per assolir els objectius que preveu l'article 39, es crea una organització comuna dels
mercats agrícoles.
Segons els productes, aquesta organització ha d'adoptar una de les formes següents:
a) normes comunes sobre la competència;
b) una coordinació obligatòria de les diverses organitzacions nacionals de mercat;
c) una organització europea del mercat.
2. L'organització comuna establerta sota una de les formes que indica l'apartat 1 pot
comprendre totes les mesures necessàries per assolir els objectius que defineix l'article
39, en particular, la regulació de preus, subvencions a la producció i a la comercialització
dels diversos productes, sistemes d'emmagatzematge i de compensació de romanents,
mecanismes comuns d'estabilització de les importacions o exportacions.
L'organització comuna s'ha de limitar a aconseguir els objectius que enuncia l'article 39 i
ha d'excloure qualsevol discriminació entre productors o consumidors de la Unió.
Qualsevol política comuna de preus s'ha de basar en criteris comuns i en mètodes
uniformes de càlcul.
3. Per permetre que l'organització comuna a què fa referència l'apartat 1 assoleixi els seus
objectius, es poden crear un o més fons d'orientació i de garantia agrícoles.
Article 41
(antic article 35 TCE)
Per assolir els objectius que defineix l'article 39, es poden preveure, en l'àmbit de la
política agrícola comuna, mesures com ara:
a) una coordinació eficaç dels esforços empresos en els sectors de la formació
professional, la recerca i la divulgació de coneixements agronòmics, que pot comprendre
projectes o institucions finançats en comú;
b) accions comunes per al desenvolupament del consum de determinats productes.
Portal Jurídic de Catalunya
Article 42
(antic article 36 TCE)
Les disposicions del capítol relatiu a les normes sobre la competència són aplicables a la
producció i al comerç dels productes agrícoles només en la mesura que determinin el
Parlament Europeu i el Consell, en el marc de les disposicions i d'acord amb el
procediment que preveu l'apartat 2 de l'article 43, tenint en compte els objectius que
enuncia l'article 39.
El Consell, a proposta de la Comissió, pot autoritzar la concessió d'ajuts:
a) per a la protecció de les explotacions desafavorides per condicions estructurals o
naturals;
b) en el marc de programes de desenvolupament econòmic.
Article 43
(antic article 37 TCE)
1. La Comissió ha de presentar propostes relatives a l'elaboració i l'execució de la política
agrícola comuna, inclosa la substitució de les organitzacions nacionals per alguna de les
formes d'organització comuna que preveu l'apartat 1 de l'article 40, així com a l'aplicació
de les mesures que especifica el present títol.
Aquestes propostes han de tenir en compte la interdependència de les qüestions agrícoles
que esmenta aquest títol.
2. El Parlament Europeu i el Consell han d'establir, d'acord amb el procediment legislatiu
ordinari i amb la consulta prèvia al Comitè Econòmic i Social, l'organització comuna dels
mercats agrícoles que preveu l'apartat 1 de l'article 40, així com les altres disposicions
que siguin necessàries per a la consecució dels objectius de la política comuna
d'agricultura i pesca.
3. El Consell, a proposta de la Comissió, ha d'adoptar les mesures relatives a la fixació
dels preus, les exaccions, els ajuts i les limitacions quantitatives, així com a la fixació i el
repartiment de les possibilitats de pesca.
4. En les condicions que preveu l'apartat 2, es poden substituir les organitzacions
nacionals de mercat per l'organització comuna que preveu l'apartat 1 de l'article 40:
a) quan l'organització comuna ofereixi als estats membres que s'oposin a aquesta mesura
i disposin d'una organització nacional per a la producció de què es tracti garanties
equivalents per a l'ocupació i el nivell de vida dels productors interessats, tenint en compte
el ritme de les possibles adaptacions i de les especialitzacions necessàries, i
b) quan l'organització esmentada asseguri als intercanvis dins de la Unió condicions
anàlogues a les existents en un mercat nacional.
5. En cas que es creï una organització comuna per a determinades primeres matèries,
sense que hi hagi encara una organització comuna per als corresponents productes
transformats, aquestes primeres matèries utilitzades en els productes transformats
destinats a l'exportació a tercers països es poden importar de l'exterior de la Unió.
Article 44
(antic article 38 TCE)
Portal Jurídic de Catalunya
Quan en un Estat membre un producte estigui subjecte a una organització nacional de
mercat o a qualsevol regulació interna d'efecte equivalent que afecti la situació
competitiva d'una producció similar en un altre Estat membre, els estats membres han
d'aplicar un gravamen compensatori a l'entrada d'aquest producte procedent de l'Estat
membre que tingui l'organització o la regulació abans esmentades, llevat que aquest Estat
ja apliqui un gravamen compensatori a la sortida del producte.
La Comissió ha de fixar l'import dels gravàmens esmentats en la mesura necessària per
restablir l'equilibri, i igualment pot autoritzar l'adopció d'altres mesures en les condicions
i modalitats que determini.
TÍTOL IV
LLIURE CIRCULACIÓ DE PERSONES, SERVEIS I CAPITALS
CAPÍTOL 1
ELS TREBALLADORS
Article 45
(antic article 39 TCE)
1. Queda assegurada la lliure circulació dels treballadors dins de la Unió.
2. La lliure circulació suposa l'abolició de qualsevol discriminació per raó de la
nacionalitat entre els treballadors dels estats membres, respecte a l'ocupació, la retribució
i les altres condicions de treball.
3. Sense perjudici de les limitacions justificades per raons d'ordre públic, seguretat i salut
públiques, la lliure circulació dels treballadors implica el dret:
a) de respondre a ofertes efectives de treball;
b) de desplaçar-se lliurement amb aquesta finalitat en el territori dels estats membres;
c) de residir en un dels estats membres per tal d'exercir-hi una ocupació, de conformitat
amb les disposicions legals, reglamentàries i administratives aplicables a l'ocupació dels
treballadors nacionals;
d) de romandre en el territori d'un Estat membre després d'haver-hi exercit una ocupació,
en les condicions que prevegin els reglaments establerts per la Comissió.
4. Les disposicions d'aquest article no són aplicables a les ocupacions a l'Administració
pública.
Article 46
(antic article 40 TCE)
El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social, han d'adoptar, mitjançant directives o
reglaments, les mesures necessàries a fi de fer efectiva la lliure circulació dels
treballadors, tal com queda definida a l'article 45, en especial:
a) han d'assegurar una col·laboració estreta entre les administracions nacionals de treball;
Portal Jurídic de Catalunya
b) han d'eliminar els procediments i les pràctiques administratius, així com els terminis
d'accés a les ocupacions disponibles, que resultin de la legislació nacional o d'acords
subscrits amb anterioritat entre els estats membres, el manteniment dels quals suposi un
obstacle per a la liberalització dels moviments dels treballadors;
c) han d'eliminar tots els terminis i la resta de restriccions previstos en les legislacions
nacionals o en els acords subscrits amb anterioritat entre els estats membres, que imposin
als treballadors dels altres estats membres condicions diferents de les imposades als
treballadors nacionals per a la lliure elecció d'una ocupació;
d) han d'establir els mecanismes adequats per posar en relació les ofertes i les demandes
d'ocupació i facilitar-ne l'equilibri en unes condicions en què no es posi en perill greu el
nivell de vida i d'ocupació en les diverses regions i indústries.
Article 47
(antic article 41 TCE)
Els estats membres han de facilitar, en el marc d'un programa comú, l'intercanvi de
treballadors joves.
Article 48
(antic article 42 TCE)
El Parlament Europeu i el Consell, d'acord amb el procediment legislatiu ordinari, han
d'adoptar, en matèria de seguretat social, les mesures necessàries per a l'establiment de la
lliure circulació dels treballadors, i han de crear, en especial, un sistema que permeti
garantir als treballadors migrants per compte d'altri i per compte propi, així com als seus
drethavents:
a) l'acumulació de tots els períodes tinguts en compte per les diferents legislacions
nacionals per adquirir i conservar el dret a les prestacions socials, així com per al càlcul
d'aquestes;
b) el pagament de les prestacions a les persones que resideixin en els territoris dels estats
membres.
Quan un membre del Consell declari que un projecte d'acte legislatiu dels que preveu el
paràgraf primer perjudica aspectes importants del seu sistema de seguretat social, com el
seu àmbit d'aplicació, cost o estructura financera, o afecta l'equilibri financer d'aquest
sistema, pot sol·licitar que l'afer es remeti al Consell Europeu, cas en què queda suspès el
procediment legislatiu ordinari. Amb la deliberació prèvia i en un termini de quatre mesos
a partir de la suspensió esmentada, el Consell Europeu:
a) ha de retornar el projecte al Consell, amb la qual cosa es posa fi a la suspensió del
procediment legislatiu ordinari, o bé
b) no s'ha de pronunciar o ha de demanar a la Comissió que presenti una nova proposta.
En aquest cas, l'acte proposat inicialment es considera no adoptat.
CAPÍTOL 2
EL DRET D'ESTABLIMENT
Article 49
Portal Jurídic de Catalunya
(antic article 43 TCE)
En el marc de les disposicions següents, queden prohibides les restriccions a la llibertat
d'establiment dels nacionals d'un Estat membre en el territori d'un altre Estat membre.
Aquesta prohibició s'estén igualment a les restriccions relatives a l'obertura d'agències,
sucursals o filials pels nacionals d'un Estat membre establerts en el territori d'un altre
Estat membre.
La llibertat d'establiment comprèn l'accés a les activitats no assalariades i el seu exercici,
així com la constitució i gestió d'empreses i, especialment, de societats, tal com les
defineix el paràgraf segon de l'article 54, en les condicions que fixi la legislació del país
d'establiment per als seus propis nacionals, sense perjudici de les disposicions del capítol
relatiu als capitals.
Article 50
(antic article 44 TCE)
1. Als efectes d'assolir la llibertat d'establiment en una determinada activitat, el Parlament
Europeu i el Consell han de decidir, mitjançant directives, d'acord amb el procediment
legislatiu ordinari i amb la consulta prèvia al Comitè Econòmic i Social.
2. El Parlament Europeu, el Consell i la Comissió han d'exercir les funcions que els
atribueixen les disposicions precedents, en particular:
a) s'han d'ocupar, en general, amb prioritat, de les activitats en les quals la llibertat
d'establiment contribueixi de manera especialment útil al desenvolupament de la
producció i dels intercanvis;
b) han d'assegurar una col·laboració estreta entre les administracions nacionals
competents a fi de conèixer les situacions particulars, dins de la Unió, de les diferents
activitats afectades;
c) han d'eliminar els procediments i les pràctiques administratius que resultin de la
legislació nacional o d'acords subscrits amb anterioritat entre els estats membres, el
manteniment dels quals suposi un obstacle per a la llibertat d'establiment;
d) han de vetllar perquè els treballadors assalariats d'un dels estats membres, ocupats en
el territori d'un altre Estat membre, puguin romandre en aquest territori per emprendre
una activitat no assalariada, quan compleixin les condicions que els serien exigibles si
entressin en l'Estat esmentat en el moment de voler iniciar l'activitat;
e) han de fer possibles l'adquisició i l'aprofitament de propietats immobles situades en el
territori d'un Estat membre per un nacional d'un altre Estat membre, en la mesura en què
no es contravingui als principis que estableix l'apartat 2 de l'article 39;
f) han d'aplicar la supressió progressiva de les restriccions a la llibertat d'establiment, en
cada branca d'activitat prevista, tant pel que fa a les condicions d'obertura, en el territori
d'un Estat membre, d'agències, sucursals o filials, com a les condicions d'admissió del
personal de la seu central en els òrgans de gestió o de control d'aquelles;
g) han de coordinar, en la mesura necessària i per tal de fer-les equivalents, les garanties
exigides en els estats membres a les societats que defineix el paràgraf segon de l'article
54, per protegir els interessos de socis i tercers;
h) s'han d'assegurar que les condicions per a l'establiment no es falsegen mitjançant ajuts
atorgats pels estats membres.
Portal Jurídic de Catalunya
Article 51
(antic article 45 TCE)
Les disposicions d'aquest capítol no s'apliquen, pel que fa a l'Estat membre interessat, a
les activitats que, en aquest Estat, estiguin relacionades, encara que només sigui de
manera ocasional, amb l'exercici del poder públic.
El Parlament Europeu i el Consell, d'acord amb el procediment legislatiu ordinari, poden
excloure determinades activitats de l'aplicació de les disposicions d'aquest capítol.
Article 52
(antic article 46 TCE)
1. Les disposicions del present capítol i les mesures adoptades en virtut d'aquestes no
prejutgen l'aplicabilitat de les disposicions legals, reglamentàries i administratives que
prevegin un règim especial per als estrangers i que estiguin justificades per raons d'ordre
públic, seguretat i salut públiques.
2. El Parlament Europeu i el Consell, d'acord amb el procediment legislatiu ordinari, han
d'adoptar directives per a la coordinació de les disposicions esmentades.
Article 53
(antic article 47 TCE)
1. A fi de facilitar l'accés a les activitats no assalariades i el seu exercici, el Parlament
Europeu i el Consell, d'acord amb el procediment legislatiu ordinari, han d'adoptar
directives per al reconeixement mutu de diplomes, certificats i altres títols, així com per
a la coordinació de les disposicions legals, reglamentàries i administratives dels estats
membres relatives a l'accés a les activitats per compte propi i al seu exercici.
2. Quant a les professions mèdiques, paramèdiques i farmacèutiques, la supressió
progressiva de les restriccions queda subordinada a la coordinació de les condicions
exigides per al seu exercici en els diferents estats membres.
Article 54
(antic article 48 TCE)
Les societats constituïdes de conformitat amb la legislació d'un Estat membre i la seu
social, l'administració central o el centre d'activitat principal de les quals estigui dins de
la Unió queden equiparades, als efectes d'aplicació de les disposicions d'aquest capítol, a
les persones físiques nacionals dels estats membres.
Per societats s'entén les societats de dret civil o mercantil, fins i tot les societats
cooperatives, i les altres persones jurídiques de dret públic o privat, a excepció de les que
no persegueixin un fi lucratiu.
Article 55
(antic article 294 TCE)
Els estats membres han d'aplicar als nacionals dels altres estats membres el tracte de
nacional pel que fa a la seva participació financera en el capital de les societats que
defineix l'article 54, sense perjudici de l'aplicació de la resta de disposicions dels Tractats.
Portal Jurídic de Catalunya
CAPÍTOL 3
SERVEIS
Article 56
(antic article 49 TCE)
En el marc de les disposicions següents, queden prohibides les restriccions a la lliure
prestació de serveis dins de la Unió per als nacionals dels estats membres establerts en un
Estat membre que no sigui el del destinatari de la prestació.
El Parlament Europeu i el Consell, d'acord amb el procediment legislatiu ordinari, poden
estendre el benefici de les disposicions d'aquest capítol als prestadors de serveis que
siguin nacionals d'un tercer Estat i estiguin establerts dins de la Unió.
Article 57
(antic article 50 TCE)
D'acord amb els Tractats, es consideren serveis les prestacions efectuades normalment a
canvi d'una remuneració, en la mesura en què no es regeixin per les disposicions relatives
a la lliure circulació de mercaderies, capitals i persones.
Els serveis comprenen, en particular:
a) activitats de caràcter industrial;
b) activitats de caràcter mercantil;
c) activitats artesanals;
d) activitats pròpies de les professions liberals.
Sense perjudici de les disposicions del capítol relatiu al dret d'establiment, el prestador
d'un servei, per tal d'efectuar aquesta prestació, pot exercir temporalment la seva activitat
a l'Estat membre on es porti a terme la prestació, en les mateixes condicions que aquest
Estat imposi als seus propis nacionals.
Article 58
(antic article 51 TCE)
1. La lliure prestació de serveis, en matèria de transports, es regeix per les disposicions
del títol relatiu als transports.
2. La liberalització dels serveis bancaris i d'assegurances vinculats als moviments de
capitals s'ha d'efectuar en harmonia amb la liberalització de la circulació de capitals.
Article 59
(antic article 52 TCE)
1. Als efectes d'assolir la liberalització d'un servei determinat, el Parlament Europeu i el
Consell, d'acord amb el procediment legislatiu ordinari i amb la consulta prèvia al Comitè
Econòmic i Social, han de decidir mitjançant directives.
Portal Jurídic de Catalunya
2. Les directives que preveu l'apartat 1 s'han de referir, en general, amb prioritat, als
serveis que influeixin de manera directa en els costos de producció o la liberalització dels
quals contribueixi a facilitar els intercanvis de mercaderies.
Article 60
(antic article 53 TCE)
Els estats membres s'han d'esforçar per procedir a una liberalització dels serveis més
àmplia que l'exigida en virtut de les directives adoptades en aplicació de l'apartat 1 de
l'article 59, si la seva situació econòmica general i la del sector afectat els ho permeten.
La Comissió ha d'adreçar, amb aquesta finalitat, recomanacions als estats membres
interessats.
Article 61
(antic article 54 TCE)
Fins que no se suprimeixin les restriccions a la lliure prestació de serveis, cadascun dels
estats membres ha d'aplicar aquestes restriccions, sense distinció de nacionalitat o
residència, a tots els prestadors de serveis a què es refereix el paràgraf primer de l'article
56.
Article 62
(antic article 55 TCE)
Les disposicions dels articles 51 a 54, tots dos inclusivament, són aplicables a les matèries
que regula aquest capítol.
CAPÍTOL 4
CAPITAL I PAGAMENTS
Article 63
(antic article 56 TCE)
1. En el marc de les disposicions d'aquest capítol, queden prohibides totes les restriccions
als moviments de capitals entre estats membres i entre estats membres i tercers països.
2. En el marc de les disposicions d'aquest capítol, queden prohibides qualssevol
restriccions sobre els pagaments entre estats membres i entre estats membres i tercers
països.
Article 64
(antic article 57 TCE)
1. El que disposa l'article 63 s'entén sense perjudici de l'aplicació a tercers països de les
restriccions que hi hagi el 31 de desembre de 1993 de conformitat amb el dret nacional o
amb el dret de la Unió en matèria de moviments de capitals, amb destinació a tercers
països o procedents d'aquests, que suposin inversions directes, incloses les immobiliàries,
l'establiment, la prestació de serveis financers o l'admissió de valors en els mercats de
capitals. Respecte de les restriccions existents en virtut de la legislació nacional a
Portal Jurídic de Catalunya
Bulgària, Estònia i Hongria, la data aplicable és el 31 de desembre de 1999.
►A1 Respecte de les restriccions existents a Croàcia en virtut de la legislació nacional,
la data aplicable és el 31 de desembre de 2002. ◄
2. Encara que procurant assolir l'objectiu de la lliure circulació de capitals entre estats
membres i tercers països en el màxim grau possible, i sense perjudici del que disposen els
altres capítols dels Tractats, el Parlament Europeu i el Consell, d'acord amb el
procediment legislatiu ordinari, han d'adoptar mesures relatives als moviments de
capitals, amb destinació a tercers països o procedents d'aquests, que suposin inversions
directes, incloses les immobiliàries, l'establiment, la prestació de serveis financers o
l'admissió de valors en els mercats de capitals.
3. No obstant el que disposa l'apartat 2, només el Consell, d'acord amb un procediment
legislatiu especial, per unanimitat i amb la consulta prèvia al Parlament Europeu, pot
establir mesures que suposin un retrocés en el dret de la Unió respecte de la liberalització
dels moviments de capitals amb destinació a tercers països o procedents d'aquests.
Article 65
(antic article 58 TCE)
1. El que disposa l'article 63 s'aplica sense perjudici del dret dels estats membres a:
a) aplicar les disposicions pertinents del seu dret fiscal que distingeixin entre contribuents
la situació dels quals difereixi respecte al seu lloc de residència o respecte als llocs on
estigui invertit el seu capital;
b) adoptar les mesures necessàries per impedir les infraccions al seu dret i normatives
nacionals, en particular en matèria fiscal i de supervisió prudencial d'entitats financeres,
establir procediments de declaració de moviments de capitals als efectes d'informació
administrativa o estadística o prendre mesures justificades per raons d'ordre públic o de
seguretat pública.
2. Les disposicions d'aquest capítol no han de ser un obstacle per a l'aplicació de
restriccions del dret d'establiment compatibles amb els Tractats.
3. Les mesures i els procediments a què fan referència els apartats 1 i 2 no han de
constituir ni un mitjà de discriminació arbitrària ni una restricció encoberta de la lliure
circulació de capitals i pagaments tal com la defineix l'article 63.
4. A falta de mesures d'aplicació de l'apartat 3 de l'article 64, la Comissió o, a falta d'una
decisió de la Comissió dins d'un període de tres mesos a partir de la sol·licitud de l'Estat
membre interessat, el Consell pot adoptar una decisió que declari que les mesures fiscals
restrictives adoptades per un Estat membre respecte a un o diversos tercers països s'han
de considerar compatibles amb els Tractats en la mesura en què les justifiqui un dels
objectius de la Unió i siguin compatibles amb el funcionament correcte del mercat
interior. El Consell s'ha de pronunciar per unanimitat a instància d'un Estat membre.
Article 66
(antic article 59 TCE)
Quan en circumstàncies excepcionals els moviments de capitals amb destinació a tercers
països o procedents d'aquests causin, o amenacin causar, dificultats greus per al
funcionament de la unió econòmica i monetària, el Consell, a proposta de la Comissió i
amb la consulta prèvia al Banc Central Europeu, pot adoptar respecte a tercers països, per
Portal Jurídic de Catalunya
un termini que no sigui superior a sis mesos, les mesures de salvaguarda estrictament
necessàries.
TÍTOL V
ESPAI DE LLIBERTAT, SEGURETAT I JUSTÍCIA
CAPÍTOL 1
DISPOSICIONS GENERALS
Article 67
(antic article 61 TCE i antic article 29 TUE)
1. La Unió constitueix un espai de llibertat, seguretat i justícia dins del respecte dels drets
fonamentals i dels diferents sistemes i tradicions jurídics dels estats membres.
2. Ha de garantir l'absència de controls de les persones a les fronteres interiors i ha de
desenvolupar una política comuna d'asil, immigració i control de les fronteres exteriors
que estigui basada en la solidaritat entre estats membres i sigui equitativa respecte dels
nacionals de tercers països. Als efectes d'aquest títol, els apàtrides s'assimilen als
nacionals de tercers països.
3. La Unió s'ha d'esforçar per garantir un nivell elevat de seguretat mitjançant mesures de
prevenció de la delinqüència, el racisme i la xenofòbia i de lluita en contra d'aquests,
mesures de coordinació i cooperació entre autoritats policials i judicials i altres autoritats
competents, així com mitjançant el reconeixement mutu de les resolucions judicials en
matèria penal i, si és necessari, mitjançant l'aproximació de les legislacions penals.
4. La Unió ha de facilitar la tutela judicial, i ha de garantir en especial el principi de
reconeixement mutu de les resolucions judicials i extrajudicials en matèria civil.
Article 68
El Consell Europeu ha de definir les orientacions estratègiques de la programació
legislativa i operativa a l'espai de llibertat, seguretat i justícia.
Article 69
En relació amb les propostes i iniciatives legislatives presentades en el marc dels capítols
4 i 5, els parlaments nacionals han de vetllar perquè es respecti el principi de
subsidiarietat, de conformitat amb el Protocol sobre l'aplicació dels principis de
subsidiarietat i proporcionalitat.
Article 70
Sense perjudici dels articles 258, 259 i 260, el Consell pot adoptar, a proposta de la
Comissió, mesures que estableixin els procediments que han de seguir els estats membres
per efectuar, en col·laboració amb la Comissió, una avaluació objectiva i imparcial de
l'aplicació, per les autoritats dels estats membres, de les polítiques de la Unió que preveu
aquest títol, en particular per tal d'afavorir la plena aplicació del principi de reconeixement
mutu. S'han d'informar el Parlament Europeu i els parlaments nacionals del contingut i
els resultats d'aquesta avaluació.
Portal Jurídic de Catalunya
Article 71
(antic article 36 TUE)
S'ha de crear un comitè permanent en el Consell per tal de garantir dins de la Unió el
foment i la intensificació de la cooperació operativa en matèria de seguretat interior.
Sense perjudici de l'article 240, aquest comitè ha de propiciar la coordinació de l'actuació
de les autoritats competents dels estats membres. Poden participar en els seus treballs els
representants dels òrgans i organismes de la Unió afectats. S'han de mantenir informats
d'aquests treballs el Parlament Europeu i els parlaments nacionals.
Article 72
(antic article 64, apartat 1, TCE i antic article 33 TUE)
Aquest títol s'entén sense perjudici de l'exercici de les responsabilitats que incumbeixen
als estats membres quant al manteniment de l'ordre públic i la salvaguarda de la seguretat
interior.
Article 73
Els estats membres tenen la possibilitat d'organitzar entre si i sota la seva responsabilitat
formes de cooperació i coordinació en la mesura en què ho considerin apropiat, entre els
serveis competents de les seves administracions responsables de vetllar per la seguretat
nacional.
Article 74
(antic article 66 TCE)
El Consell ha d'adoptar mesures per garantir la cooperació administrativa entre els serveis
competents dels estats membres en els àmbits a què es refereix aquest títol, així com entre
aquests serveis i la Comissió. S'ha de pronunciar a proposta de la Comissió, sense
perjudici de l'article 76, i amb la consulta prèvia al Parlament Europeu.
Article 75
(antic article 60 TCE)
Quan sigui necessari per aconseguir els objectius que enuncia l'article 67, pel que fa a la
prevenció i lluita contra el terrorisme i les activitats que s'hi relacionen, el Parlament
Europeu i el Consell han de definir mitjançant reglaments, d'acord amb el procediment
legislatiu ordinari, un marc de mesures administratives sobre moviment de capitals i
pagaments, com ara la immobilització de fons, actius financers o beneficis econòmics la
propietat, possessió o tinença dels quals tinguin persones físiques o jurídiques, grups o
entitats no estatals.
El Consell ha d'adoptar, a proposta de la Comissió, mesures per aplicar el marc que
esmenta el paràgraf primer.
Els actes que preveu aquest article inclouen les disposicions necessàries en matèria de
garanties jurídiques.
Article 76
Portal Jurídic de Catalunya
Els actes que preveuen els capítols 4 i 5, així com les mesures que esmenta l'article 74
que garanteixin la cooperació administrativa en els àmbits a què es refereixen aquests
capítols, s'han d'adoptar:
a) a proposta de la Comissió, o
b) per iniciativa de la quarta part dels estats membres.
CAPÍTOL 2
POLÍTIQUES SOBRE CONTROLS A LES FRONTERES, ASIL I
IMMIGRACIÓ
Article 77
(antic article 62 TCE)
1. La Unió ha de desenvolupar una política que tingui com a objectiu:
a) garantir l'absència total de controls de les persones, sigui quina sigui la seva
nacionalitat, quan creuin les fronteres interiors;
b) garantir els controls de les persones i la vigilància eficaç en l'encreuament de les
fronteres exteriors;
c) instaurar progressivament un sistema integrat de gestió de les fronteres exteriors.
2. Als efectes de l'apartat 1, el Parlament Europeu i el Consell han d'adoptar, d'acord amb
el procediment legislatiu ordinari, mesures relatives a:
a) la política comuna de visats i altres permisos de residència de curta durada;
b) els controls als quals s'han de sotmetre les persones que creuin les fronteres exteriors;
c) les condicions en què els nacionals de tercers països poden circular lliurement per la
Unió durant un període curt;
d) qualsevol mesura necessària per a l'establiment progressiu d'un sistema integrat de
gestió de les fronteres exteriors;
e) l'absència total de controls de les persones, sigui quina sigui la seva nacionalitat, quan
creuin les fronteres interiors.
3. Si és necessària una acció de la Unió per facilitar l'exercici del dret que estableix la
lletra a) de l'apartat 2 de l'article 20, i llevat que els Tractats hagin previst poders
d'actuació a aquest efecte, el Consell pot establir, d'acord amb un procediment legislatiu
especial, disposicions relatives als passaports, documents d'identitat, permisos de
residència o qualsevol altre document assimilat. El Consell s'ha de pronunciar per
unanimitat, amb la consulta prèvia al Parlament Europeu.
4. Aquest article no afecta la competència dels estats membres respecte de la delimitació
geogràfica de les seves fronteres, de conformitat amb el dret internacional.
Article 78
(antics articles 63, punts 1 i 2, i 64, apartat 2, TCE)
1. La Unió ha de desenvolupar una política comuna en matèria d'asil, protecció subsidiària
i protecció temporal destinada a oferir un estatut apropiat a qualsevol nacional d'un tercer
Portal Jurídic de Catalunya
país que necessiti protecció internacional i a garantir el respecte del principi de no
devolució. Aquesta política s'ha d'ajustar a la Convenció de Ginebra de 28 de juliol de
1951 i al Protocol de 31 de gener de 1967 sobre l'Estatut dels refugiats, així com als altres
tractats pertinents.
2. Als efectes de l'apartat 1, el Parlament Europeu i el Consell han d'adoptar, d'acord amb
el procediment legislatiu ordinari, mesures relatives a un sistema europeu comú d'asil que
inclogui:
a) un estatut uniforme d'asil per a nacionals de tercers països, vàlid a tota la Unió;
b) un estatut uniforme de protecció subsidiària per als nacionals de tercers països que,
sense obtenir l'asil europeu, necessitin protecció internacional;
c) un sistema comú per a la protecció temporal de les persones desplaçades, en cas
d'afluència massiva;
d) procediments comuns per concedir o retirar l'estatut uniforme d'asil o de protecció
subsidiària;
e) criteris i mecanismes per determinar l'Estat membre responsable d'examinar una
sol·licitud d'asil o de protecció subsidiària;
f) normes relatives a les condicions d'acollida dels sol·licitants d'asil o de protecció
subsidiària;
g) l'associació i la cooperació amb tercers països per gestionar els fluxos de persones que
sol·liciten asil o una protecció subsidiària o temporal.
3. Si un o diversos estats membres s'enfronten a una situació d'emergència caracteritzada
per l'afluència sobtada de nacionals de tercers països, el Consell pot adoptar, a proposta
de la Comissió, mesures provisionals en benefici dels estats membres afectats. El Consell
s'ha de pronunciar amb la consulta prèvia al Parlament Europeu.
Article 79
(antic article 63, punts 3 i 4, TCE)
1. La Unió ha de desenvolupar una política comuna d'immigració destinada a garantir, en
tot moment, una gestió eficaç dels fluxos migratoris, un tracte equitatiu dels nacionals de
tercers països que resideixin legalment en els estats membres, així com una prevenció de
la immigració il·legal i del tràfic d'éssers humans i una lluita reforçada contra tots dos.
2. Als efectes de l'apartat 1, el Parlament Europeu i el Consell han d'adoptar, d'acord amb
el procediment legislatiu ordinari, mesures en els àmbits següents:
a) les condicions d'entrada i residència i les normes relatives a l'expedició pels estats
membres de visats i permisos de residència de llarga durada, inclosos els destinats al
reagrupament familiar;
b) la definició dels drets dels nacionals de tercers països que resideixin legalment en un
Estat membre, amb inclusió de les condicions que regeixen la llibertat de circulació i de
residència en els altres estats membres;
c) la immigració i residència il·legals, incloses l'expulsió i la repatriació de residents en
situació il·legal;
d) la lluita contra el tràfic d'éssers humans, en particular de dones i nens.
Portal Jurídic de Catalunya
3. La Unió pot subscriure amb tercers països acords per a la readmissió, en els seus països
d'origen o de procedència, de nacionals de tercers països que no compleixin o que hagin
deixat de complir les condicions d'entrada, presència o residència en el territori d'un dels
estats membres.
4. El Parlament Europeu i el Consell poden establir, d'acord amb el procediment legislatiu
ordinari, mesures per fomentar i donar suport a l'acció dels estats membres destinada a
propiciar la integració dels nacionals de tercers països que resideixin legalment en el seu
territori, a exclusió de qualsevol harmonització de les disposicions legals i reglamentàries
dels estats membres.
5. Aquest article no afecta el dret dels estats membres a establir volums d'admissió en el
seu territori de nacionals de tercers països procedents de tercers països amb la finalitat de
buscar feina per compte d'altri o per compte propi.
Article 80
Les polítiques de la Unió esmentades en aquest capítol i la seva execució es regeixen pel
principi de solidaritat i de repartiment equitatiu de la responsabilitat entre els estats
membres, també en l'aspecte financer. Cada vegada que sigui necessari, els actes de la
Unió adoptats en virtut d'aquest capítol han de contenir mesures apropiades per a
l'aplicació d'aquest principi.
CAPÍTOL 3
COOPERACIÓ JUDICIAL EN MATÈRIA CIVIL
Article 81
(antic article 65 TCE)
1. La Unió ha de dur a terme una cooperació judicial en afers civils amb repercussió
transfronterera, basada en el principi de reconeixement mutu de les resolucions judicials
i extrajudicials. Aquesta cooperació pot incloure l'adopció de mesures d'aproximació de
les disposicions legals i reglamentàries dels estats membres.
2. Als efectes de l'apartat 1, i en particular quan sigui necessari per al bon funcionament
del mercat interior, el Parlament Europeu i el Consell han d'adoptar, d'acord amb el
procediment legislatiu ordinari, mesures per garantir:
a) el reconeixement mutu, entre els estats membres, de les resolucions judicials i
extrajudicials, així com la seva execució;
b) la notificació i el trasllat transfronterers de documents judicials i extrajudicials;
c) la compatibilitat de les normes aplicables en els estats membres en matèria de conflictes
de lleis i de jurisdicció;
d) la cooperació en l'obtenció de proves;
e) una tutela judicial efectiva;
f) l'eliminació dels obstacles al bon funcionament dels procediments civils, i han de
fomentar si és necessari la compatibilitat de les normes de procediment civil aplicables
en els estats membres;
g) el desenvolupament de mètodes alternatius de resolució de litigis;
Portal Jurídic de Catalunya
h) el suport a la formació de magistrats i del personal al servei de l'Administració de
justícia.
3. No obstant el que disposa l'apartat 2, les mesures relatives al dret de família amb
repercussió transfronterera les ha d'establir el Consell, d'acord amb un procediment
legislatiu especial. El Consell s'ha de pronunciar per unanimitat, amb la consulta prèvia
al Parlament Europeu.
El Consell, a proposta de la Comissió, pot adoptar una decisió que determini els aspectes
del dret de família amb repercussió transfronterera que puguin ser objecte d'actes adoptats
mitjançant el procediment legislatiu ordinari. El Consell s'ha de pronunciar per
unanimitat, amb la consulta prèvia al Parlament Europeu.
La proposta a què es refereix el paràgraf segon s'ha de comunicar als parlaments
nacionals. En cas que un parlament nacional notifiqui la seva oposició en els sis mesos
posteriors a la comunicació, la decisió no s'ha d'adoptar. En absència d'oposició, el
Consell pot adoptar la decisió.
CAPÍTOL 4
COOPERACIÓ JUDICIAL EN MATÈRIA PENAL
Article 82
(antic article 31 TUE)
1. La cooperació judicial en matèria penal a la Unió es basa en el principi de
reconeixement mutu de les sentències i resolucions judicials i inclou l'aproximació de les
disposicions legals i reglamentàries dels estats membres en els àmbits que esmenten
l'apartat 2 i l'article 83.
El Parlament Europeu i el Consell han d'adoptar, d'acord amb el procediment legislatiu
ordinari, mesures tendents a:
a) establir normes i procediments per garantir el reconeixement a tota la Unió de les
sentències i resolucions judicials en totes les seves formes;
b) prevenir i resoldre els conflictes de jurisdicció entre els estats membres;
c) donar suport a la formació de magistrats i del personal al servei de l'Administració de
justícia;
d) facilitar la cooperació entre les autoritats judicials o equivalents dels estats membres
en el marc del procediment penal i de l'execució de resolucions.
2. En la mesura en què sigui necessari per facilitar el reconeixement mutu de les
sentències i resolucions judicials i la cooperació policial i judicial en afers penals amb
una dimensió transfronterera, el Parlament Europeu i el Consell poden establir normes
mínimes mitjançant directives adoptades d'acord amb el procediment legislatiu ordinari.
Aquestes normes mínimes han de tenir en compte les diferències entre les tradicions i els
sistemes jurídics dels estats membres.
Aquestes normes s'han de referir a:
a) l'admissibilitat mútua de proves entre els estats membres;
b) els drets de les persones durant el procediment penal;
Portal Jurídic de Catalunya
c) els drets de les víctimes dels delictes;
d) altres elements específics del procediment penal, que el Consell ha d'haver determinat
prèviament mitjançant una decisió. Per adoptar aquesta decisió, el Consell s'ha de
pronunciar per unanimitat, amb l'aprovació prèvia del Parlament Europeu.
L'adopció de les normes mínimes que preveu aquest apartat no impedeix que els estats
membres mantinguin o instaurin un nivell més elevat de protecció de les persones.
3. Quan un membre del Consell consideri que un projecte de directiva prevista a l'apartat
2 afecta aspectes fonamentals del seu sistema de justícia penal, pot sol·licitar que l'afer es
remeti al Consell Europeu, cas en què queda suspès el procediment legislatiu ordinari.
Amb la deliberació prèvia, i en cas que s'arribi a un consens, el Consell Europeu, en el
termini de quatre mesos a partir de la suspensió esmentada, ha de retornar el projecte al
Consell, amb la qual cosa es posa fi a la suspensió del procediment legislatiu ordinari.
Si no hi ha acord dins d'aquest mateix termini, i almenys nou estats membres volen
establir una cooperació reforçada d'acord amb el projecte de directiva de què es tracti, ho
han de comunicar al Parlament Europeu, al Consell i a la Comissió. En aquest cas,
l'autorització per iniciar la cooperació reforçada a què es refereixen l'apartat 2 de l'article
20 del Tractat de la Unió Europea i l'apartat 1 de l'article 329 del present Tractat es
considera concedida, i s'apliquen les disposicions relatives a la cooperació reforçada.
Article 83
(antic article 31 TUE)
1. El Parlament Europeu i el Consell poden establir, mitjançant directives adoptades
d'acord amb el procediment legislatiu ordinari, normes mínimes relatives a la definició
de les infraccions penals i de les sancions en àmbits delictius que siguin d'una gravetat
especial i tinguin una dimensió transfronterera derivada del caràcter o de les repercussions
d'aquestes infraccions o d'una necessitat particular de combatre-les segons criteris
comuns.
Aquests àmbits delictius són els següents: el terrorisme, el tràfic d'éssers humans i
l'explotació sexual de dones i nens, el tràfic il·lícit de drogues, el tràfic il·lícit d'armes, el
blanqueig de capitals, la corrupció, la falsificació de mitjans de pagament, la delinqüència
informàtica i la delinqüència organitzada.
Tenint en compte l'evolució de la delinqüència, el Consell pot adoptar una decisió que
determini altres àmbits delictius que responguin als criteris que preveu aquest apartat.
S'ha de pronunciar per unanimitat, amb l'aprovació prèvia del Parlament Europeu.
2. Quan l'aproximació de les disposicions legals i reglamentàries dels estats membres en
matèria penal sigui imprescindible per garantir l'execució eficaç d'una política de la Unió
en un àmbit que hagi estat objecte de mesures d'harmonització, es poden establir
mitjançant directives normes mínimes relatives a la definició de les infraccions penals i
de les sancions en l'àmbit de què es tracti. Aquestes directives s'han d'adoptar d'acord amb
un procediment legislatiu ordinari o especial idèntic a l'utilitzat per a l'adopció de les
mesures d'harmonització en qüestió, sense perjudici de l'article 76.
3. Quan un membre del Consell consideri que un projecte de directiva prevista en els
apartats 1 o 2 afecta aspectes fonamentals del seu sistema de justícia penal, pot sol·licitar
que l'afer es remeti al Consell Europeu, cas en què queda suspès el procediment legislatiu
ordinari. Amb la deliberació prèvia, i en cas que s'arribi a un consens, el Consell Europeu,
Portal Jurídic de Catalunya
en el termini de quatre mesos a partir de la suspensió esmentada, ha de retornar el projecte
al Consell, amb la qual cosa es posa fi a la suspensió del procediment legislatiu ordinari.
Si no hi ha acord dins d'aquest mateix termini, i almenys nou estats membres volen
establir una cooperació reforçada d'acord amb el projecte de directiva de què es tracti, ho
han de comunicar al Parlament Europeu, al Consell i a la Comissió. En aquest cas,
l'autorització per iniciar la cooperació reforçada a què es refereixen l'apartat 2 de l'article
20 del Tractat de la Unió Europea i l'apartat 1 de l'article 329 del present Tractat es
considera concedida, i s'apliquen les disposicions relatives a la cooperació reforçada.
Article 84
El Parlament Europeu i el Consell poden establir, d'acord amb el procediment legislatiu
ordinari, mesures que impulsin i donin suport a l'actuació dels estats membres en l'àmbit
de la prevenció de la delinqüència, a exclusió de qualsevol harmonització de les
disposicions legals i reglamentàries dels estats membres.
Article 85
(antic article 31 TUE)
1. La funció d'Eurojust és donar suport i reforçar la coordinació i la cooperació entre les
autoritats nacionals encarregades d'investigar i perseguir la delinqüència greu que afecti
dos o més estats membres o que s'hagi de perseguir segons criteris comuns, sobre la base
de les operacions efectuades i de la informació proporcionada per les autoritats dels estats
membres i per Europol.
Amb aquesta finalitat, el Parlament Europeu i el Consell han de determinar, mitjançant
reglaments adoptats d'acord amb el procediment legislatiu ordinari, l'estructura, el
funcionament, l'àmbit d'actuació i les competències d'Eurojust. Aquestes competències
poden incloure:
a) l'inici de diligències d'investigació penal, així com la proposta d'incoació de
procediments penals per les autoritats nacionals competents, en particular els relatius a
infraccions que perjudiquin els interessos financers de la Unió;
b) la coordinació de les investigacions i els procediments que esmenta la lletra a);
c) la intensificació de la cooperació judicial, entre altres coses mitjançant la resolució de
conflictes de jurisdicció i una cooperació estreta amb la Xarxa Judicial Europea.
En els reglaments esmentats s'ha de determinar, així mateix, el procediment de
participació del Parlament Europeu i dels parlaments nacionals en l'avaluació de les
activitats d'Eurojust.
2. En el context de les accions penals que preveu l'apartat 1, i sense perjudici de l'article
86, els actes formals de caràcter processal els han de portar a terme els funcionaris
nacionals competents.
Article 86
1. Per combatre les infraccions que perjudiquin els interessos financers de la Unió, el
Consell pot crear, mitjançant reglaments adoptats d'acord amb un procediment legislatiu
especial, una Fiscalia Europea a partir d'Eurojust. El Consell s'ha de pronunciar per
unanimitat, amb l'aprovació prèvia del Parlament Europeu.
Portal Jurídic de Catalunya
En cas de falta d'unanimitat, un grup d'almenys nou estats membres pot sol·licitar que el
projecte de reglament es remeti al Consell Europeu, cas en què queda suspès el
procediment en el Consell. Amb la deliberació prèvia, i en cas que s'arribi a un consens,
el Consell Europeu, en el termini de quatre mesos a partir de la suspensió esmentada, ha
de retornar el projecte al Consell per a la seva adopció.
Si no hi ha acord dins d'aquest mateix termini, i almenys nou estats membres volen
establir una cooperació reforçada d'acord amb el projecte de reglament de què es tracti,
ho han de comunicar al Parlament Europeu, al Consell i a la Comissió. En aquest cas,
l'autorització per iniciar la cooperació reforçada a què es refereixen l'apartat 2 de l'article
20 del Tractat de la Unió Europea i l'apartat 1 de l'article 329 del present Tractat es
considera concedida, i s'apliquen les disposicions relatives a la cooperació reforçada.
2. La Fiscalia Europea, si s'escau en col·laboració amb Europol, és competent per
descobrir els autors i còmplices d'infraccions que perjudiquin els interessos financers de
la Unió definits en el reglament que preveu l'apartat 1, i per incoar un procediment penal
i sol·licitar l'obertura de judici contra aquests. Ha d'exercir davant dels òrgans
jurisdiccionals competents dels estats membres l'acció penal relativa a les infraccions
esmentades.
3. Els reglaments que preveu l'apartat 1 han de fixar l'Estatut de la Fiscalia Europea, les
condicions per a l'exercici de les seves funcions, les normes de procediment aplicables a
les seves activitats i les que regeixin l'admissibilitat de les proves, així com les normes
aplicables al control jurisdiccional dels actes processals efectuats en l'exercici de les seves
funcions.
4. Simultàniament o amb posterioritat, el Consell Europeu pot adoptar una decisió que
modifiqui l'apartat 1 amb la finalitat d'ampliar les competències de la Fiscalia Europea a
la lluita contra la delinqüència greu que tingui una dimensió transfronterera, i que
modifiqui, en conseqüència, l'apartat 2 pel que fa als autors i còmplices de delictes greus
que afecten diversos estats membres. El Consell Europeu s'ha de pronunciar per
unanimitat, amb l'aprovació prèvia del Parlament Europeu i amb la consulta prèvia a la
Comissió.
CAPÍTOL 5
COOPERACIÓ POLICIAL
Article 87
(antic article 30 TUE)
1. La Unió ha de dur a terme una cooperació policial en la qual participin totes les
autoritats competents dels estats membres, inclosos els serveis de policia, els serveis de
duanes i altres serveis amb funcions coercitives especialitzats en la prevenció i en la
detecció i investigació d'infraccions penals.
2. Als efectes de l'apartat 1, el Parlament Europeu i el Consell poden adoptar, d'acord amb
el procediment legislatiu ordinari, mesures relatives a:
a) la recollida, l'emmagatzematge, el tractament, l'anàlisi i l'intercanvi d'informació
pertinent;
b) el suport a la formació de personal, així com la cooperació per a l'intercanvi de
personal, els equips i la investigació científica policial;
Portal Jurídic de Catalunya
c) les tècniques comunes d'investigació relacionades amb la detecció de formes greus de
delinqüència organitzada.
3. El Consell pot establir, d'acord amb un procediment legislatiu especial, mesures
relatives a la cooperació operativa entre les autoritats a què es refereix aquest article. El
Consell s'ha de pronunciar per unanimitat, amb la consulta prèvia al Parlament Europeu.
En cas de falta d'unanimitat, un grup d'almenys nou estats membres pot sol·licitar que el
projecte de mesures es remeti al Consell Europeu, cas en què queda suspès el procediment
en el Consell. Amb la deliberació prèvia, i en cas que s'arribi a un consens, el Consell
Europeu, en el termini de quatre mesos a partir de la suspensió esmentada, ha de retornar
el projecte al Consell per a la seva adopció.
Si no hi ha acord dins d'aquest mateix termini, i almenys nou estats membres volen
establir una cooperació reforçada d'acord amb el projecte de mesures de què es tracti, ho
han de comunicar al Parlament Europeu, al Consell i a la Comissió. En aquest cas,
l'autorització per iniciar la cooperació reforçada a què es refereixen l'apartat 2 de l'article
20 del Tractat de la Unió Europea i l'apartat 1 de l'article 329 del present Tractat es
considera concedida, i s'apliquen les disposicions relatives a la cooperació reforçada.
El procediment específic que estableixen els paràgrafs segon i tercer no és aplicable als
actes que constitueixin un desplegament del cabal de Schengen.
Article 88
(antic article 30 TUE)
1. La funció d'Europol és donar suport i reforçar l'actuació de les autoritats policials i dels
altres serveis amb funcions coercitives dels estats membres, així com la seva col·laboració
mútua en la prevenció de la delinqüència greu que afecti dos o més estats membres, del
terrorisme i de les formes de delinqüència que lesionin un interès comú que sigui objecte
d'una política de la Unió, així com en la lluita en contra d'aquests.
2. El Parlament Europeu i el Consell han de determinar, mitjançant reglaments adoptats
d'acord amb el procediment legislatiu ordinari, l'estructura, el funcionament, l'àmbit
d'actuació i les competències d'Europol. Aquestes competències poden incloure:
a) la recollida, l'emmagatzematge, el tractament, l'anàlisi i l'intercanvi de la informació,
en particular la transmesa per les autoritats dels estats membres o de tercers països o
terceres instàncies;
b) la coordinació, l'organització i la realització d'investigacions i activitats operatives,
portades a terme conjuntament amb les autoritats competents dels estats membres o en el
marc d'equips conjunts d'investigació, si s'escau en col·laboració amb Eurojust.
En els reglaments esmentats s'ha de fixar, així mateix, el procediment de control de les
activitats d'Europol pel Parlament Europeu, control en el qual han de participar els
parlaments nacionals.
3. Qualsevol activitat operativa d'Europol s'ha de portar a terme en contacte i d'acord amb
les autoritats dels estats membres el territori dels quals estigui afectat. L'aplicació de
mesures coercitives correspon exclusivament a les autoritats nacionals competents.
Article 89
(antic article 32 TUE)
Portal Jurídic de Catalunya
El Consell ha de fixar, d'acord amb un procediment legislatiu especial, les condicions i
els límits dins dels quals les autoritats competents dels estats membres esmentades en els
articles 82 i 87 poden actuar en el territori d'un altre Estat membre en contacte i d'acord
amb les autoritats d'aquest Estat. El Consell s'ha de pronunciar per unanimitat, amb la
consulta prèvia al Parlament Europeu.
TÍTOL VI
TRANSPORTS
Article 90
(antic article 70 TCE)
Els objectius dels Tractats s'han de perseguir, en la matèria que regula aquest títol, en el
marc d'una política comuna de transports.
Article 91
(antic article 71 TCE)
1. Per a l'aplicació de l'article 90, i tenint en compte les peculiaritats del sector dels
transports, el Parlament Europeu i el Consell, d'acord amb el procediment legislatiu
ordinari i amb la consulta prèvia al Comitè Econòmic i Social i al Comitè de les Regions,
han d'establir:
a) normes comunes aplicables als transports internacionals efectuats des del territori d'un
Estat membre o amb destinació a aquest o a través del territori d'un o diversos estats
membres;
b) condicions d'acord amb les quals els transportistes no residents puguin prestar serveis
de transports en un Estat membre;
c) mesures que permetin millorar la seguretat en els transports;
d) qualssevol altres disposicions oportunes.
2. Quan s'adoptin les mesures que preveu l'apartat 1, s'han de tenir en compte els casos
en què la seva aplicació pugui afectar greument el nivell de vida i l'ocupació de certes
regions, així com l'explotació del material de transport.
Article 92
(antic article 72 TCE)
Fins que s'adoptin les disposicions a què es refereix l'apartat 1 de l'article 91, cap Estat
membre no pot fer, llevat que el Consell adopti per unanimitat una mesura per la qual es
concedeixi una excepció, que les diferents disposicions que estaven regulant aquesta
matèria l'1 de gener de 1958 o, per als estats que s'hi hagin adherit, en la data de la seva
adhesió, produeixin efectes que, directament o indirectament, desfavoreixin els
transportistes dels altres estats membres respecte als transportistes nacionals.
Article 93
(antic article 73 TCE)
Portal Jurídic de Catalunya
Són compatibles amb els Tractats els ajuts que responguin a les necessitats de coordinació
dels transports o que corresponguin al reemborsament de determinades obligacions
inherents a la noció de servei públic.
Article 94
(antic article 74 TCE)
Qualsevol mesura en matèria de preus i condicions de transport, adoptada en el marc dels
Tractats, ha de tenir en compte la situació econòmica dels transportistes.
Article 95
(antic article 75 TCE)
1. Queden prohibides, respecte del trànsit dins de la Unió, les discriminacions que
consisteixin en l'aplicació per un transportista, per a les mateixes mercaderies i les
mateixes relacions de trànsit, de preus i condicions de transport diferents per raó del país
d'origen o de destinació dels productes transportats.
2. L'apartat 1 no exclou que el Parlament Europeu i el Consell puguin adoptar altres
mesures en aplicació de l'apartat 1 de l'article 91.
3. El Consell, a proposta de la Comissió i amb la consulta prèvia al Parlament Europeu i
al Comitè Econòmic i Social, ha d'establir una regulació que garanteixi l'aplicació del que
disposa l'apartat 1.
En particular, pot adoptar les disposicions necessàries per permetre a les institucions de
la Unió controlar el compliment del que disposa l'apartat 1 i assegurar als usuaris el ple
benefici d'aquesta disposició.
4. La Comissió, per iniciativa pròpia o a instància d'un Estat membre, ha d'examinar els
casos de discriminació a què fa referència l'apartat 1 i, amb la consulta prèvia a qualsevol
Estat membre interessat, ha de prendre les decisions que consideri necessàries en l'àmbit
de la regulació establerta de conformitat amb el que disposa l'apartat 3.
Article 96
(antic article 76 TCE)
1. Queda prohibida la imposició per un Estat membre, al transport dins de la Unió, de
preus i condicions que impliquin en qualsevol forma una ajuda o protecció a una o més
empreses o indústries determinades, llevat que aquesta imposició l'hagi autoritzat la
Comissió.
2. La Comissió, per iniciativa pròpia o a instància d'un Estat membre, ha d'examinar els
preus i les condicions que esmenta l'apartat 1, tenint especialment en compte, d'una banda,
les exigències d'una política econòmica regional adequada, les necessitats de les regions
subdesenvolupades i els problemes de les regions greument afectades per circumstàncies
polítiques i, de l'altra, la incidència d'aquests preus i condicions en la competència entre
els diferents tipus de transport.
La Comissió, amb la consulta prèvia a tots els estats membres interessats, ha de prendre
les decisions necessàries.
3. La prohibició a què al·ludeix l'apartat 1 no afecta les tarifes de competència.
Portal Jurídic de Catalunya
Article 97
(antic article 77 TCE)
Els drets o cànons que, independentment dels preus de transport, exigeixi un transportista
per creuar les fronteres no han de sobrepassar un nivell raonable, tenint en compte les
despeses reals a què efectivament doni lloc el pas per aquestes fronteres.
Els estats membres han de procurar reduir progressivament aquestes despeses.
La Comissió pot adreçar als estats membres recomanacions relatives a l'aplicació d'aquest
article.
Article 98
(antic article 78 TCE)
Les disposicions d'aquest títol no obsten a les mesures adoptades a la República Federal
d'Alemanya, sempre que siguin necessàries per compensar els desavantatges econòmics
que la divisió d'Alemanya ocasiona a l'economia de determinades regions de la República
Federal, afectades per aquesta divisió. Cinc anys després de l'entrada en vigor del Tractat
de Lisboa, el Consell pot adoptar, a proposta de la Comissió, una decisió per la qual es
derogui aquest article.
Article 99
(antic article 79 TCE)
Es crea un Comitè Consultiu adjunt a la Comissió, compost per experts designats pels
governs dels estats membres. La Comissió ha de consultar aquest Comitè en matèria de
transports, sempre que ho consideri convenient.
Article 100
(antic article 80 TCE)
1. Les disposicions d'aquest títol s'apliquen als transports per ferrocarril, carretera o vies
navegables.
2. El Parlament Europeu i el Consell poden establir, d'acord amb el procediment legislatiu
ordinari, disposicions apropiades per a la navegació marítima i aèria. S'han de pronunciar
amb la consulta prèvia al Comitè Econòmic i Social i al Comitè de les Regions.
TÍTOL VII
NORMES COMUNES SOBRE COMPETÈNCIA, FISCALITAT I
APROXIMACIÓ DE LES LEGISLACIONS
CAPÍTOL 1
NORMES SOBRE COMPETÈNCIA
SECCIÓ PRIMERA
Portal Jurídic de Catalunya
DISPOSICIONS APLICABLES A LES EMPRESES
Article 101
(antic article 81 TCE)
1. Són incompatibles amb el mercat interior i queden prohibits tots els acords entre
empreses, les decisions d'associacions d'empreses i les pràctiques concertades que puguin
afectar el comerç entre els estats membres i que tinguin com a objecte o efecte impedir,
restringir o falsejar el joc de la competència dins del mercat interior i, en particular, els
que consisteixin a:
a) fixar directament o indirectament els preus de compra o de venda o altres condicions
de transacció;
b) limitar o controlar la producció, el mercat, el desenvolupament tècnic o les inversions;
c) repartir-se els mercats o les fonts de proveïment;
d) aplicar a tercers contractants condicions desiguals per a prestacions equivalents, que
ocasionin a aquests un desavantatge competitiu;
e) subordinar la subscripció de contractes a l'acceptació, pels altres contractants, de
prestacions suplementàries que, per la seva naturalesa o segons els usos mercantils, no
tinguin cap relació amb l'objecte dels contractes esmentats.
2. Els acords o les decisions prohibits per aquest article són nuls de ple dret.
3. No obstant això, les disposicions de l'apartat 1 es poden declarar inaplicables a:
— qualsevol acord o categoria d'acords entre empreses,
— qualsevol decisió o categoria de decisions d'associacions d'empreses,
— qualsevol pràctica concertada o categoria de pràctiques concertades,
que contribueixin a millorar la producció o la distribució dels productes o a fomentar el
progrés tècnic o econòmic, i reservin alhora als usuaris una participació equitativa en el
benefici resultant, i sense que:
a) imposin a les empreses interessades restriccions que no siguin indispensables per
assolir aquests objectius;
b) ofereixin a aquestes empreses la possibilitat d'eliminar la competència respecte d'una
part substancial dels productes de què es tracti.
Article 102
(antic article 82 TCE)
És incompatible amb el mercat interior i queda prohibida, en la mesura en què pugui
afectar el comerç entre els estats membres, l'explotació abusiva, per part d'una o més
empreses, d'una posició dominant en el mercat interior o en una part substancial d'aquest.
Aquestes pràctiques abusives poden consistir, particularment, a:
a) imposar directament o indirectament preus de compra, de venda o altres condicions de
transacció no equitatives;
b) limitar la producció, el mercat o el desenvolupament tècnic en perjudici dels
consumidors;
Portal Jurídic de Catalunya
c) aplicar a tercers contractants condicions desiguals per a prestacions equivalents, que
ocasionin a aquests un desavantatge competitiu;
d) subordinar la subscripció de contractes a l'acceptació, pels altres contractants, de
prestacions suplementàries que, per la seva naturalesa o segons els usos mercantils, no
tinguin cap relació amb l'objecte dels contractes esmentats.
Article 103
(antic article 83 TCE)
1. El Consell, a proposta de la Comissió i amb la consulta prèvia al Parlament Europeu,
ha d'adoptar els reglaments o les directives apropiats per a l'aplicació dels principis que
enuncien els articles 101 i 102.
2. Les disposicions a què es refereix l'apartat 1 han de tenir especialment com a objecte:
a) garantir l'observança de les prohibicions que esmenten l'apartat 1 de l'article 101 i
l'article 102, mitjançant l'establiment de multes i multes coercitives;
b) determinar les modalitats d'aplicació de l'apartat 3 de l'article 101, tenint en compte la
necessitat, d'una banda, d'assegurar una vigilància eficaç i, de l'altra, de simplificar en la
mesura del possible el control administratiu;
c) precisar, eventualment, respecte dels diferents sectors econòmics, l'àmbit d'aplicació
dels articles 101 i 102;
d) definir les funcions respectives de la Comissió i del Tribunal de Justícia de la Unió
Europea en l'aplicació de les disposicions que estableix el present apartat;
e) definir les relacions entre les legislacions nacionals, d'una banda, i les disposicions de
la present secció i les adoptades en aplicació d'aquest article, de l'altra.
Article 104
(antic article 84 TCE)
Fins que entrin en vigor les disposicions adoptades en aplicació de l'article 103, les
autoritats dels estats membres han de decidir sobre l'admissibilitat dels acords, les
decisions i les pràctiques concertades i sobre l'explotació abusiva d'una posició dominant
en el mercat interior, de conformitat amb el seu propi dret i les disposicions de l'article
101, en particular les del seu apartat 3, i les de l'article 102.
Article 105
(antic article 85 TCE)
1. Sense perjudici del que disposa l'article 104, la Comissió ha de vetllar per l'aplicació
dels principis que enuncien els articles 101 i 102. A instància d'un Estat membre o d'ofici,
i en col·laboració amb les autoritats competents dels estats membres, que li han de prestar
assistència, la Comissió ha d'investigar els casos de suposada infracció dels principis
abans esmentats. Si comprova l'existència d'una infracció, ha de proposar les mesures
adequades per posar-hi fi.
2. En cas que no es posi fi a aquestes infraccions, la Comissió n'ha de fer constar
l'existència mitjançant una decisió motivada. Pot publicar aquesta decisió i autoritzar els
Portal Jurídic de Catalunya
estats membres perquè adoptin les mesures necessàries, en les condicions i modalitats que
determini, per remeiar aquesta situació.
3. La Comissió pot adoptar reglaments relatius a les categories d'acords sobre les quals el
Consell hagi adoptat un reglament o una directiva d'acord amb la lletra b) de l'apartat 2
de l'article 103.
Article 106
(antic article 86 TCE)
1. Els estats membres no han d'adoptar ni mantenir, respecte de les empreses públiques i
les empreses a les quals concedeixin drets especials o exclusius, cap mesura contrària a
les normes dels Tractats, especialment les que preveuen els articles 18 i 101 a 109, tots
dos inclusivament.
2. Les empreses encarregades de la gestió de serveis d'interès econòmic general o que
tinguin el caràcter de monopoli fiscal queden sotmeses a les normes dels Tractats, en
especial a les normes sobre competència, en la mesura en què l'aplicació d'aquestes
normes no impedeixi, de fet o de dret, el compliment de la missió específica confiada a
aquestes. El desenvolupament dels intercanvis no ha de quedar afectat d'una manera que
sigui contrària a l'interès de la Unió.
3. La Comissió ha de vetllar per l'aplicació de les disposicions d'aquest article i, en tant
que sigui necessari, ha d'adreçar als estats membres directives o decisions apropiades.
SECCIÓ SEGONA
AJUTS ATORGATS PELS ESTATS
Article 107
(antic article 87 TCE)
1. Llevat que els Tractats disposin una altra cosa, són incompatibles amb el mercat
interior, en la mesura en què afectin els intercanvis comercials entre estats membres, els
ajuts atorgats pels estats o mitjançant fons estatals, sota qualsevol forma, que falsegin o
amenacin falsejar la competència, i afavoreixin determinades empreses o produccions.
2. Són compatibles amb el mercat interior:
a) els ajuts de caràcter social concedits als consumidors individuals, sempre que s'atorguin
sense discriminacions basades en l'origen dels productes;
b) els ajuts destinats a reparar els perjudicis causats per desastres naturals o per altres
esdeveniments de caràcter excepcional;
c) els ajuts concedits per tal d'afavorir l'economia de determinades regions de la República
Federal d'Alemanya, afectades per la divisió d'Alemanya, en la mesura en què siguin
necessaris per compensar els desavantatges econòmics que resulten d'aquesta divisió.
Cinc anys després de l'entrada en vigor del Tractat de Lisboa, el Consell pot adoptar, a
proposta de la Comissió, una decisió per la qual es derogui aquesta lletra.
3. Es poden considerar compatibles amb el mercat interior:
a) els ajuts destinats a afavorir el desenvolupament econòmic de regions en les quals el
nivell de vida sigui anormalment baix o en les quals hi hagi una situació de subocupació
Portal Jurídic de Catalunya
greu, així com el de les regions que preveu l'article 349, tenint en compte la seva situació
estructural, econòmica i social;
b) els ajuts per fomentar la realització d'un projecte important d'interès comú europeu o
destinats a posar remei a una pertorbació greu en l'economia d'un Estat membre;
c) els ajuts destinats a facilitar el desenvolupament de determinades activitats o de
determinades regions econòmiques, sempre que no alterin les condicions dels intercanvis
de manera contrària a l'interès comú;
d) els ajuts destinats a promoure la cultura i la conservació del patrimoni, quan no alterin
les condicions dels intercanvis i de la competència a la Unió en contra de l'interès comú;
e) les altres categories d'ajuts que determini el Consell per una decisió, presa a proposta
de la Comissió.
Article 108
(antic article 88 TCE)
1. La Comissió ha d'examinar permanentment, juntament amb els estats membres, els
règims d'ajuts existents en aquests estats. Els ha de proposar les mesures apropiades que
exigeixi el desenvolupament progressiu o el funcionament del mercat interior.
2. Si, després d'haver citat a termini els interessats perquè presentin les seves
observacions, la Comissió comprova que un ajut atorgat per un Estat o mitjançant fons
estatals no és compatible amb el mercat interior en virtut de l'article 107, o que aquest
ajut s'aplica de manera abusiva, ha de decidir que l'Estat interessat el suprimeixi o
modifiqui en el termini que ella mateixa determini.
Si l'Estat de què es tracti no compleix aquesta decisió en el termini establert, la Comissió
o qualsevol altre Estat interessat pot recórrer directament al Tribunal de Justícia de la
Unió Europea, no obstant el que disposen els articles 258 i 259.
A petició d'un Estat membre, el Consell pot decidir, per unanimitat i no obstant el que
disposa l'article 107 o els reglaments que preveu l'article 109, que l'ajut que ha concedit
o concedirà l'Estat esmentat es consideri compatible amb el mercat interior, quan
circumstàncies excepcionals justifiquin aquesta decisió. Si, respecte a aquest ajut, la
Comissió ha iniciat el procediment que preveu el paràgraf primer d'aquest apartat, la
petició de l'Estat interessat adreçada al Consell té com a efecte la suspensió del
procediment esmentat fins que aquest últim s'hagi pronunciat sobre la qüestió.
Tanmateix, si el Consell no s'ha pronunciat dins dels tres mesos següents a la petició, la
Comissió ha de decidir sobre aquesta qüestió.
3. S'ha d'informar la Comissió dels projectes dirigits a concedir o modificar ajuts amb
l'antelació suficient per poder presentar les seves observacions. Si considera que un
projecte no és compatible amb el mercat interior d'acord amb l'article 107, la Comissió
ha d'iniciar sense demora el procediment que preveu l'apartat anterior. L'Estat membre
interessat no pot executar les mesures projectades abans que en el procediment esmentat
hagi recaigut una decisió definitiva.
4. La Comissió pot adoptar reglaments relatius a les categories d'ajuts públics sobre les
quals el Consell hagi determinat, d'acord amb l'article 109, que poden quedar exemptes
del procediment que estableix l'apartat 3 del present article.
Article 109
Portal Jurídic de Catalunya
(antic article 89 TCE)
El Consell, a proposta de la Comissió i amb la consulta prèvia al Parlament Europeu, pot
adoptar els reglaments apropiats per a l'aplicació dels articles 107 i 108 i determinar, en
particular, les condicions per a l'aplicació de l'apartat 3 de l'article 108 i les categories
d'ajuts que queden excloses d'aquest procediment.
CAPÍTOL 2
DISPOSICIONS FISCALS
Article 110
(antic article 90 TCE)
Cap Estat membre no ha de gravar directament o indirectament els productes dels altres
estats membres amb tributs interns, sigui quina sigui la seva naturalesa, superiors als que
gravin directament o indirectament els productes nacionals similars.
Així mateix, cap Estat membre no ha de gravar els productes dels altres estats membres
amb tributs interns que puguin protegir indirectament altres produccions.
Article 111
(antic article 91 TCE)
Els productes exportats al territori d'un dels estats membres no es poden beneficiar de cap
devolució de tributs interns superior a l'import d'aquells amb què hagin estat gravats
directament o indirectament.
Article 112
(antic article 92 TCE)
Quant als tributs diferents dels impostos sobre el volum de negocis, els impostos sobre
consums específics i els altres impostos indirectes, no es poden concedir exoneracions ni
reemborsaments a les exportacions als altres estats membres ni imposar gravàmens
compensatoris a les importacions procedents dels estats membres, llevat que les mesures
projectades hagin estat prèviament aprovades pel Consell, a proposta de la Comissió, per
a un període de temps limitat.
Article 113
(antic article 93 TCE)
El Consell, per unanimitat d'acord amb un procediment legislatiu especial, i amb la
consulta prèvia al Parlament Europeu i al Comitè Econòmic i Social, ha d'adoptar les
disposicions referents a l'harmonització de les legislacions relatives als impostos sobre el
volum de negocis, els impostos sobre consums específics i altres impostos indirectes, en
la mesura en què aquesta harmonització sigui necessària per garantir l'establiment i el
funcionament del mercat interior i evitar les distorsions de la competència.
CAPÍTOL 3
APROXIMACIÓ DE LES LEGISLACIONS
Portal Jurídic de Catalunya
Article 114
(antic article 95 TCE)
1. Llevat que els Tractats disposin una altra cosa, s'apliquen les disposicions següents per
a la consecució dels objectius que enuncia l'article 26. El Parlament Europeu i el Consell,
d'acord amb el procediment legislatiu ordinari i amb la consulta prèvia al Comitè
Econòmic i Social, han d'adoptar les mesures relatives a l'aproximació de les disposicions
legals, reglamentàries i administratives dels estats membres que tinguin com a objecte
l'establiment i el funcionament del mercat interior.
2. L'apartat 1 no s'aplica a les disposicions fiscals, a les disposicions relatives a la lliure
circulació de persones ni a les relatives als drets i interessos dels treballadors per compte
d'altri.
3. La Comissió, en les seves propostes previstes a l'apartat 1 referents a l'aproximació de
les legislacions en matèria de salut, seguretat, protecció del medi ambient i protecció dels
consumidors, s'ha de basar en un nivell de protecció elevat, tenint en compte especialment
qualsevol novetat basada en fets científics. En el marc de les seves competències
respectives, el Parlament Europeu i el Consell també han de procurar assolir aquest
objectiu.
4. Si, després de l'adopció pel Parlament Europeu i el Consell, pel Consell o per la
Comissió d'una mesura d'harmonització, un Estat membre considera necessari mantenir
disposicions nacionals, justificades per alguna de les raons importants que preveu l'article
36 o relacionades amb la protecció del mitjà de treball o del medi ambient, aquest Estat
membre ha de notificar a la Comissió les disposicions esmentades, així com els motius
per mantenir-les.
5. Així mateix, sense perjudici de l'apartat 4, si després de l'adopció d'una mesura
d'harmonització pel Parlament Europeu i el Consell, pel Consell o per la Comissió, un
Estat membre considera necessari establir noves disposicions nacionals basades en
novetats científiques relatives a la protecció del mitjà de treball o del medi ambient i
justificades per un problema específic d'aquest Estat membre sorgit després de l'adopció
de la mesura d'harmonització, ha de notificar a la Comissió les disposicions previstes, així
com els motius de la seva adopció.
6. La Comissió ha d'aprovar o de rebutjar, en un termini de sis mesos a partir de les
notificacions a què es refereixen els apartats 4 i 5, les disposicions nacionals esmentades,
després d'haver comprovat si es tracta o no d'un mitjà de discriminació arbitrària o d'una
restricció encoberta del comerç entre estats membres i si constitueixen o no un obstacle
per al funcionament del mercat interior.
Si la Comissió no s'ha pronunciat en el termini esmentat, les disposicions nacionals a què
es refereixen els apartats 4 i 5 es consideren aprovades.
Quan estigui justificat per la complexitat de l'afer i no hi hagi riscos per a la salut humana,
la Comissió pot notificar a l'Estat membre afectat que el termini esmentat en aquest
apartat s'amplia per un període addicional de fins a sis mesos.
7. Quan, de conformitat amb l'apartat 6, s'autoritzi un Estat membre a mantenir o establir
disposicions nacionals que s'apartin d'una mesura d'harmonització, la Comissió ha
d'estudiar immediatament la possibilitat de proposar una adaptació a aquesta mesura.
8. Quan un Estat membre plantegi un problema concret relacionat amb la salut pública en
un àmbit que hagi estat objecte de mesures d'harmonització prèvies, n'ha d'informar la
Portal Jurídic de Catalunya
Comissió, la qual ha d'examinar immediatament la conveniència de proposar al Consell
les mesures adequades.
9. Com a excepció al procediment que preveuen els articles 258 i 259, la Comissió i
qualsevol Estat membre poden recórrer directament al Tribunal de Justícia de la Unió
Europea si consideren que un altre Estat membre abusa de les facultats que preveu el
present article.
10. Les mesures d'harmonització abans esmentades han d'incloure, en els casos apropiats,
una clàusula de salvaguarda que autoritzi els estats membres a adoptar, per un o diversos
dels motius no econòmics que indica l'article 36, mesures provisionals sotmeses a un
procediment de control de la Unió.
Article 115
(antic article 94 TCE)
Sense perjudici de l'article 114, el Consell ha d'adoptar, per unanimitat d'acord amb un
procediment legislatiu especial, i amb la consulta prèvia al Parlament Europeu i al Comitè
Econòmic i Social, directives per a l'aproximació de les disposicions legals,
reglamentàries i administratives dels estats membres que incideixin directament en
l'establiment o el funcionament del mercat interior.
Article 116
(antic article 96 TCE)
En cas que la Comissió comprovi que una divergència entre les disposicions legals,
reglamentàries o administratives dels estats membres falseja les condicions de
competència en el mercat interior i provoca, per aquest motiu, una distorsió que s'hagi
d'eliminar, ha de portar a terme consultes amb els estats membres interessats.
Si aquestes consultes no permeten arribar a un acord per suprimir la distorsió esmentada,
el Parlament Europeu i el Consell han d'adoptar, d'acord amb el procediment legislatiu
ordinari, les directives necessàries amb aquesta finalitat. Es poden adoptar qualssevol
altres mesures apropiades previstes en els Tractats.
Article 117
(antic article 97 TCE)
1. Quan hi hagi un motiu per témer que l'adopció o la modificació d'una disposició legal,
reglamentària o administrativa pugui provocar una distorsió en el sentit que defineix
l'article 116, l'Estat membre que pretengui adoptar aquestes mesures ha de consultar la
Comissió. Després d'haver consultat els estats membres, la Comissió ha de recomanar als
estats interessats les mesures apropiades per evitar aquesta distorsió.
2. Si l'Estat que pretén adoptar o modificar disposicions nacionals no s'até a la
recomanació que la Comissió li hagi adreçat, no es pot demanar als altres estats membres,
en aplicació de l'article 116, que modifiquin les seves disposicions nacionals per eliminar
aquesta distorsió. Si l'Estat membre que no ha tingut en compte la recomanació de la
Comissió provoca una distorsió únicament en perjudici propi, no són aplicables les
disposicions de l'article 116.
Article 118
Portal Jurídic de Catalunya
En l'àmbit de l'establiment o del funcionament del mercat interior, el Parlament Europeu
i el Consell han d'establir, d'acord amb el procediment legislatiu ordinari, les mesures
relatives a la creació de títols europeus per garantir una protecció uniforme dels drets de
propietat intel·lectual i industrial a la Unió i a l'establiment de règims d'autorització,
coordinació i control centralitzats a escala de la Unió.
El Consell ha d'establir d'acord amb un procediment legislatiu especial, mitjançant
reglaments, els règims lingüístics dels títols europeus. El Consell s'ha de pronunciar per
unanimitat, amb la consulta prèvia al Parlament Europeu.
TÍTOL VIII
LA POLÍTICA ECONÒMICA I MONETÀRIA
Article 119
(antic article 4 TCE)
1. Per assolir els fins que enuncia l'article 3 del Tractat de la Unió Europea, l'acció dels
estats membres i de la Unió inclou, en les condicions que preveuen els Tractats, l'adopció
d'una política econòmica que s'ha de basar en l'estreta coordinació de les polítiques
econòmiques dels estats membres, en el mercat interior i en la definició d'objectius
comuns, i que s'ha de portar a terme de conformitat amb el respecte al principi d'una
economia de mercat oberta i de lliure competència.
2. Paral·lelament, en les condicions i segons els procediments que preveuen els Tractats,
l'acció esmentada suposa una moneda única, l'euro, la definició i l'aplicació d'una política
monetària i de tipus de canvi única l'objectiu primordial de la qual sigui mantenir
l'estabilitat de preus i, sense perjudici d'aquest objectiu, el suport a la política econòmica
general de la Unió, de conformitat amb els principis d'una economia de mercat oberta i
de lliure competència.
3. Les accions esmentades dels estats membres i de la Unió impliquen el respecte dels
principis rectors següents: preus estables, finances públiques i condicions monetàries
sòlides i balança de pagaments estable.
CAPÍTOL 1
LA POLÍTICA ECONÒMICA
Article 120
(antic article 98 TCE)
Els estats membres han de portar a terme les seves polítiques econòmiques amb vista a
contribuir a la realització dels objectius de la Unió, definits a l'article 3 del Tractat de la
Unió Europea, i en el marc de les orientacions generals que preveu l'apartat 2 de l'article
121. Els estats membres i la Unió han d'actuar respectant el principi d'una economia de
mercat oberta i de lliure competència, afavorint una assignació eficient de recursos i de
conformitat amb els principis que enuncia l'article 119.
Article 121
(antic article 99 TCE)
Portal Jurídic de Catalunya
1. Els estats membres han de considerar les seves polítiques econòmiques com una
qüestió d'interès comú i les han de coordinar en el si del Consell, de conformitat amb el
que disposa l'article 120.
2. El Consell, sobre la base d'una recomanació de la Comissió, ha d'elaborar un projecte
d'orientacions generals per a les polítiques econòmiques dels estats membres i de la Unió
i n'ha de presentar un informe al Consell Europeu.
Sobre la base de l'informe del Consell, el Consell Europeu ha de debatre unes conclusions
sobre les orientacions generals de les polítiques econòmiques dels estats membres i de la
Unió.
D'acord amb aquestes conclusions, el Consell ha d'adoptar una recomanació en la qual
estableixi les orientacions generals esmentades. El Consell ha d'informar el Parlament
Europeu de la seva recomanació.
3. Amb la finalitat de garantir una coordinació més estreta de les polítiques econòmiques
i una convergència sostinguda dels resultats econòmics dels estats membres, el Consell,
sobre la base d'informes presentats per la Comissió, ha de supervisar l'evolució econòmica
de cadascun dels estats membres i de la Unió, així com la coherència de les polítiques
econòmiques amb les orientacions generals que preveu l'apartat 2, i ha de procedir
regularment a una avaluació global.
Als efectes d'aquesta supervisió multilateral, els estats membres han d'informar la
Comissió sobre les mesures importants que hagin adoptat en relació amb la seva política
econòmica, així com de tots els altres aspectes que considerin necessaris.
4. Quan, d'acord amb el procediment que estableix l'apartat 3, es comprovi que la política
econòmica d'un Estat membre contradiu les orientacions generals que esmenta l'apartat 2
o pot posar en perill el funcionament correcte de la unió econòmica i monetària, la
Comissió pot adreçar una advertència a aquest Estat membre. El Consell, per recomanació
de la Comissió, pot adreçar les recomanacions necessàries a l'Estat membre de què es
tracti. El Consell, a proposta de la Comissió, pot decidir fer públiques les seves
recomanacions.
Als efectes d'aquest apartat, el Consell s'ha de pronunciar sense prendre en consideració
el vot del membre del Consell que representi l'Estat membre de què es tracti.
La majoria qualificada dels altres membres del Consell es defineix de conformitat amb la
lletra a) de l'apartat 3 de l'article 238.
5. El president del Consell i la Comissió han d'informar el Parlament Europeu sobre els
resultats de la supervisió multilateral. Si el Consell ha fet públiques les seves
recomanacions, es pot invitar el seu president perquè comparegui davant la comissió
competent del Parlament Europeu.
6. El Parlament Europeu i el Consell poden adoptar mitjançant reglaments, d'acord amb
el procediment legislatiu ordinari, normes relatives al procediment de supervisió
multilateral que preveuen els apartats 3 i 4.
Article 122
(antic article 100 TCE)
1. Sense perjudici dels altres procediments establerts en els Tractats, el Consell, a
proposta de la Comissió, pot decidir, amb un esperit de solidaritat entre estats membres,
Portal Jurídic de Catalunya
mesures adequades a la situació econòmica, en particular si sorgeixen dificultats greus en
el subministrament de determinats productes, especialment en l'àmbit de l'energia.
2. En cas de dificultats o en cas de risc important de dificultats greus en un Estat membre,
ocasionades per catàstrofes naturals o esdeveniments excepcionals que aquest Estat no
pugui controlar, el Consell, a proposta de la Comissió, pot acordar, en determinades
condicions, una ajuda financera de la Unió a l'Estat membre en qüestió. El president del
Consell ha d'informar el Parlament Europeu sobre la decisió presa.
Article 123
(antic article 101 TCE)
1. Queda prohibida l'autorització de descoberts o la concessió de qualsevol altre tipus de
crèdits pel Banc Central Europeu i pels bancs centrals dels estats membres, denominats
d'ara endavant «bancs centrals nacionals», a favor d'institucions, òrgans o organismes de
la Unió, governs centrals, autoritats regionals o locals o altres autoritats públiques,
organismes de dret públic o empreses públiques dels estats membres, així com
l'adquisició directa a aquests d'instruments de deute pel Banc Central Europeu o els bancs
centrals nacionals.
2. Les disposicions de l'apartat 1 no afecten les entitats de crèdit públiques, que, en el
marc de la provisió de reserves pels bancs centrals, han de rebre per part dels bancs
centrals nacionals i del Banc Central Europeu el mateix tracte que les entitats de crèdit
privades.
Article 124
(antic article 102 TCE)
Queda prohibida qualsevol mesura que no es basi en consideracions prudencials que
estableixi un accés privilegiat a les entitats financeres per a institucions, òrgans o
organismes de la Unió, governs centrals, autoritats regionals, locals o altres autoritats
públiques, organismes de dret públic o empreses públiques dels estats membres.
Article 125
(antic article 103 TCE)
1. La Unió no ha d'assumir ni ha de respondre dels compromisos dels governs centrals,
les autoritats regionals o locals o altres autoritats públiques, organismes de dret públic o
empreses públiques dels estats membres, sense perjudici de les garanties financeres
mútues per a la realització conjunta de projectes específics. Els estats membres no han
d'assumir ni han de respondre dels compromisos dels governs centrals, les autoritats
regionals o locals o altres autoritats públiques, organismes de dret públic o empreses
públiques d'un altre Estat membre, sense perjudici de les garanties financeres mútues per
a la realització conjunta de projectes específics.
2. Si és necessari, el Consell, a proposta de la Comissió i amb la consulta prèvia al
Parlament Europeu, pot especificar les definicions per a l'aplicació de les prohibicions a
què es refereixen els articles 123 i 124 i el present article.
Article 126
(antic article 104 TCE)
Portal Jurídic de Catalunya
1. Els estats membres han d'evitar dèficits públics excessius.
2. La Comissió ha de supervisar l'evolució de la situació pressupostària i del nivell
d'endeutament públic dels estats membres amb la finalitat de detectar errors manifestos.
En particular, ha d'examinar l'observança de la disciplina pressupostària atenent els dos
criteris següents:
a) si la proporció entre el dèficit públic previst o real i el producte interior brut sobrepassa
un valor de referència, a menys:
— que la proporció hagi disminuït de manera substancial i continuada i hagi arribat a un
nivell que s'aproximi al valor de referència,
— que el valor de referència se sobrepassi només de manera excepcional i temporal, i la
proporció es mantingui pròxima al valor de referència;
b) si la proporció entre el deute públic i el producte interior brut excedeix un valor de
referència, llevat que la proporció disminueixi suficientment i s'aproximi a un ritme
satisfactori al valor de referència.
Els valors de referència s'especifiquen en el Protocol sobre el procediment aplicable en
cas de dèficit excessiu, annex als Tractats.
3. Si un Estat membre no compleix els requisits d'un d'aquests criteris o de tots dos, la
Comissió ha d'elaborar un informe, en el qual també s'ha de tenir en compte si el dèficit
públic supera les despeses públiques d'inversió, així com tots els altres factors pertinents,
inclosa la situació econòmica i pressupostària a mitjà termini de l'Estat membre.
La Comissió també pot elaborar un informe quan consideri que, malgrat que es
compleixin els requisits inherents als criteris, hi ha el risc d'un dèficit excessiu en un Estat
membre.
4. El Comitè Econòmic i Financer ha d'emetre un dictamen sobre l'informe de la
Comissió.
5. Si la Comissió considera que un Estat membre presenta o pot presentar un dèficit
excessiu, ha de remetre un dictamen a aquest Estat membre i n'ha d'informar el Consell.
6. El Consell, sobre la base d'una proposta de la Comissió, considerant les possibles
observacions que formuli l'Estat membre de què es tracti, i després d'una valoració global,
ha de decidir si hi ha un dèficit excessiu.
7. Quan el Consell, de conformitat amb l'apartat 6, decideixi declarar l'existència d'un
dèficit excessiu, ha d'adoptar sense cap demora injustificada, sobre la base d'una
recomanació de la Comissió, les recomanacions adreçades a l'Estat membre de què es
tracti perquè aquest posi fi a la situació esmentada en un termini determinat. Llevat del
que disposa l'apartat 8, aquestes recomanacions no s'han de fer públiques.
8. Quan el Consell comprovi que no s'han seguit efectivament les seves recomanacions
en el termini fixat, el Consell les pot fer públiques.
9. Si un Estat membre persisteix a no portar a efecte les recomanacions del Consell, aquest
pot decidir que es formuli una advertència a l'Estat membre esmentat perquè adopti, en
un termini determinat, les mesures dirigides a la reducció del dèficit que el Consell
consideri necessària per posar remei a la situació.
En aquest cas, el Consell pot exigir a l'Estat membre de què es tracti la presentació
d'informes d'acord amb un calendari específic per examinar els esforços d'ajust d'aquest
Estat membre.
Portal Jurídic de Catalunya
10. En el marc dels apartats 1 a 9 d'aquest article, no es pot exercir el dret de recurs que
preveuen els articles 258 i 259.
11. Si un Estat membre incompleix una decisió adoptada de conformitat amb l'apartat 9,
el Consell pot decidir que s'apliqui o, si s'escau, que es reforci una o diverses de les
mesures següents:
— exigir a l'Estat membre de què es tracti que publiqui una informació addicional, que el
Consell ha d'especificar, abans d'emetre obligacions i valors,
— recomanar al BEI que reconsideri la seva política de préstecs respecte a l'Estat membre
en qüestió,
— exigir que l'Estat membre de què es tracti efectuï davant la Unió un dipòsit sense
meritació d'interessos per un import apropiat, fins que el Consell consideri que s'ha
corregit el dèficit excessiu,
— imposar multes d'una magnitud apropiada.
El president del Consell ha d'informar el Parlament Europeu sobre les decisions preses.
12. El Consell ha de derogar algunes o la totalitat de les seves decisions o recomanacions
que esmenten els apartats 6 a 9 i 11 quan consideri que el dèficit excessiu de l'Estat
membre en qüestió s'ha corregit. Si abans el Consell ha fet públiques les seves
recomanacions, ha de fer, quan s'hagi derogat la decisió adoptada en virtut de l'apartat 8,
una declaració pública en la qual s'afirmi que el dèficit excessiu ha deixat d'existir a l'Estat
membre en qüestió.
13. Pel que fa a les decisions o recomanacions del Consell que esmenten els apartats 8, 9,
11 i 12, el Consell s'ha de pronunciar sobre la base d'una recomanació de la Comissió.
Quan el Consell adopti les mesures que preveuen els apartats 6 a 9, 11 i 12, el Consell
s'ha de pronunciar sense prendre en consideració el vot del membre del Consell que
representi l'Estat membre de què es tracti.
La majoria qualificada dels altres membres del Consell es defineix de conformitat amb la
lletra a) de l'apartat 3 de l'article 238.
14. En el Protocol sobre el procediment aplicable en cas de dèficit excessiu annex als
Tractats es recullen disposicions addicionals relacionades amb l'aplicació del
procediment que descriu el present article.
El Consell, per unanimitat d'acord amb un procediment legislatiu especial, i amb la
consulta prèvia al Parlament Europeu i al Banc Central Europeu, ha d'adoptar les
disposicions apropiades que substitueixin el Protocol esmentat.
Sense perjudici de la resta de disposicions d'aquest apartat, el Consell, a proposta de la
Comissió i amb la consulta prèvia al Parlament Europeu, ha de fixar normes de
desplegament i definicions per a l'aplicació de les disposicions del Protocol esmentat.
CAPÍTOL 2
LA POLÍTICA MONETÀRIA
Article 127
(antic article 105 TCE)
Portal Jurídic de Catalunya
1. L'objectiu principal del Sistema Europeu de Bancs Centrals, denominat d'ara endavant
«SEBC», és mantenir l'estabilitat dels preus. Sense perjudici d'aquest objectiu, el SEBC
ha de donar suport a les polítiques econòmiques generals de la Unió amb la finalitat de
contribuir a la realització dels objectius de la Unió establerts a l'article 3 del Tractat de la
Unió Europea. El SEBC ha d'actuar d'acord amb el principi d'una economia de mercat
oberta i de lliure competència, i ha de fomentar una assignació eficient de recursos de
conformitat amb els principis exposats a l'article 119.
2. Les funcions bàsiques que s'han de portar a terme a través del SEBC són:
— definir i executar la política monetària de la Unió,
— dur a terme operacions de divises coherents amb les disposicions de l'article 219,
— tenir i gestionar les reserves oficials de divises dels estats membres,
— promoure el bon funcionament dels sistemes de pagament.
3. El que disposa el tercer guió de l'apartat 2 s'entén sense perjudici de la possessió i gestió
de fons de maniobra en divises per part dels governs dels estats membres.
4. El Banc Central Europeu ha de rebre consultes:
— sobre qualsevol proposta d'acte de la Unió que entri en el seu àmbit de competència,
— per les autoritats nacionals sobre qualsevol projecte de disposició legal que entri en el
seu àmbit de competències, però dins dels límits i en les condicions establertes pel Consell
d'acord amb el procediment que preveu l'apartat 4 de l'article 129.
El Banc Central Europeu pot presentar dictàmens a les institucions, els òrgans o els
organismes de la Unió o a les autoritats nacionals pertinents sobre matèries que pertanyin
a l'àmbit de les seves competències.
5. El SEBC ha de contribuir a la bona gestió de les polítiques que portin a terme les
autoritats competents respecte a la supervisió prudencial de les entitats de crèdit i a
l'estabilitat del sistema financer.
6. El Consell, mitjançant reglaments adoptats d'acord amb un procediment legislatiu
especial, per unanimitat i amb la consulta prèvia al Parlament Europeu i al Banc Central
Europeu, pot encarregar al Banc Central Europeu tasques específiques respecte de
polítiques relacionades amb la supervisió prudencial de les entitats de crèdit i altres
entitats financeres, a excepció de les empreses d'assegurances.
Article 128
(antic article 106 TCE)
1. El Banc Central Europeu té el dret exclusiu d'autoritzar l'emissió de bitllets de banc en
euros a la Unió. El Banc Central Europeu i els bancs centrals nacionals poden emetre
bitllets. Els bitllets emesos pel Banc Central Europeu i els bancs centrals nacionals són
els únics bitllets de curs legal a la Unió.
2. Els estats membres poden efectuar emissions de moneda metàl·lica en euros, per a les
quals és necessària l'aprovació del Banc Central Europeu quant al volum d'emissió. El
Consell, a proposta de la Comissió i amb la consulta prèvia al Parlament Europeu i al
Banc Central Europeu, pot adoptar mesures per harmonitzar els valors nominals i les
especificacions tècniques de totes les monedes destinades a la circulació en la mesura
necessària per a la seva bona circulació dins de la Unió.
Portal Jurídic de Catalunya
Article 129
(antic article 107 TCE)
1. El SEBC el dirigeixen els òrgans rectors del Banc Central Europeu, que són el Consell
de Govern i el Comitè Executiu.
2. ►C1 Els Estatuts del Sistema Europeu de Bancs Centrals i del Banc Central Europeu,
denominats d'ara endavant «Estatuts del SEBC i del BCE», ◄ consten en un Protocol
annex als Tractats.
3. Els articles 5.1, 5.2, 5.3, 17, 18, 19.1, 22, 23, 24, 26, 32.2, 32.3, 32.4, 32.6, 33.1 a) i 36
dels Estatuts del SEBC i del BCE els poden modificar el Parlament Europeu i el Consell
d'acord amb el procediment legislatiu ordinari. S'han de pronunciar bé sobre la base d'una
recomanació del Banc Central Europeu i amb la consulta prèvia a la Comissió, o bé a
proposta de la Comissió i amb la consulta prèvia al Banc Central Europeu.
4. El Consell, bé a proposta de la Comissió i amb la consulta prèvia al Parlament Europeu
i al Banc Central Europeu, o bé sobre la base d'una recomanació del Banc Central Europeu
i amb la consulta prèvia al Parlament Europeu i a la Comissió, ha d'adoptar les
disposicions que preveuen els articles 4, 5.4, 19.2, 20, 28.1, 29.2, 30.4 i 34.3 dels Estatuts
del SEBC i del BCE.
Article 130
(antic article 108 TCE)
En l'exercici de les facultats i en l'acompliment de les funcions i obligacions que els
assignen els Tractats i els Estatuts del SEBC i del BCE, ni el Banc Central Europeu, ni
els bancs centrals nacionals, ni cap dels membres dels seus òrgans rectors no poden
sol·licitar o acceptar instruccions de les institucions, els òrgans o els organismes de la
Unió, ni dels governs dels estats membres, ni de cap altre òrgan. Les institucions, els
òrgans o els organismes de la Unió, així com els governs dels estats membres, es
comprometen a respectar aquest principi i a no intentar influir en els membres dels òrgans
rectors del Banc Central Europeu i dels bancs centrals nacionals en l'exercici de les seves
funcions.
Article 131
(antic article 109 TCE)
Cadascun dels estats membres ha de vetllar perquè la seva legislació nacional, inclosos
els estatuts del seu banc central nacional, sigui compatible amb els Tractats i amb els
Estatuts del SEBC i del BCE.
Article 132
(antic article 110 TCE)
1. Per a l'exercici de les funcions encomanades al SEBC, el Banc Central Europeu, d'acord
amb les disposicions dels Tractats i en les condicions que preveuen els Estatuts del SEBC
i del BCE:
— ha d'elaborar reglaments en la mesura en què sigui necessari per a l'exercici de les
funcions definides en el primer guió de l'article 3.1 i en els articles 19.1, 22 o 25.2 dels
Portal Jurídic de Catalunya
Estatuts del SEBC i del BCE, i en els casos que s'estableixin en els actes del Consell
esmentats a l'apartat 4 de l'article 129,
— ha de prendre les decisions necessàries per a l'exercici de les funcions encomanades al
SEBC pels Tractats i pels Estatuts del SEBC i del BCE,
— ha de formular recomanacions i emetre dictàmens.
2. El Banc Central Europeu pot decidir fer públics les seves decisions, recomanacions i
dictàmens.
3. Dins dels límits i en les condicions adoptats pel Consell d'acord amb el procediment
que estableix l'apartat 4 de l'article 129, el Banc Central Europeu està autoritzat a imposar
multes i pagaments periòdics de penalització a les empreses que no compleixin les seves
obligacions respecte dels reglaments i les decisions d'aquest.
Article 133
Sense perjudici de les atribucions del Banc Central Europeu, el Parlament Europeu i el
Consell han d'establir, d'acord amb el procediment legislatiu ordinari, les mesures
necessàries per a la utilització de l'euro com a moneda única. Aquestes mesures s'han
d'adoptar amb la consulta prèvia al Banc Central Europeu.
CAPÍTOL 3
DISPOSICIONS INSTITUCIONALS
Article 134
(antic article 114 TCE)
1. A fi de promoure la coordinació de les polítiques dels estats membres en tot el que
calgui per al funcionament del mercat interior, es crea un Comitè Econòmic i Financer.
2. El Comitè Econòmic i Financer té les funcions següents:
— emetre dictàmens, bé a petició del Consell o de la Comissió, o bé per iniciativa pròpia,
destinats a aquestes institucions,
— seguir la situació econòmica i financera dels estats membres i de la Unió i informarne regularment el Consell i la Comissió, especialment sobre les relacions financeres amb
tercers països i amb institucions internacionals,
— col·laborar, sense perjudici del que disposa l'article 240, en la preparació dels treballs
del Consell a què es refereixen els articles 66 i 75, els apartats 2, 3, 4 i 6 de l'article 121,
els articles 122, 124, 125 i 126, l'apartat 6 de l'article 127, l'apartat 2 de l'article 128, els
apartats 3 i 4 de l'article 129, l'article 138, els apartats 2 i 3 de l'article 140, l'article 143,
els apartats 2 i 3 de l'article 144 i l'article 219, i portar a terme altres tasques consultives
i preparatòries que li encarregui el Consell,
— examinar, almenys un cop l'any, la situació relativa als moviments de capitals i a la
llibertat de pagaments, tal com resultin de l'aplicació dels Tractats i de les mesures
adoptades pel Consell. Aquest examen comprèn totes les mesures relatives als moviments
de capitals i als pagaments. El Comitè ha d'informar la Comissió i el Consell sobre el
resultat d'aquest examen.
Portal Jurídic de Catalunya
Els estats membres, la Comissió i el Banc Central Europeu han de designar cadascun un
màxim de dos membres del Comitè.
3. El Consell, a proposta de la Comissió i amb la consulta prèvia al Banc Central Europeu
i al Comitè que esmenta aquest article, ha d'establir les normes de desplegament relatives
a la composició del Comitè Econòmic i Financer. El president del Consell ha d'informar
el Parlament Europeu sobre aquesta decisió.
4. A més de les funcions exposades a l'apartat 2, si hi ha i mentre hi hagi estats membres
acollits a una excepció d'acord amb l'article 139, el Comitè ha de supervisar la situació
monetària i financera i el sistema general de pagaments d'aquests estats membres i n'ha
d'informar regularment el Consell i la Comissió.
Article 135
(antic article 115 TCE)
Respecte dels afers compresos en l'àmbit d'aplicació de l'apartat 4 de l'article 121, de
l'article 126, excepte l'apartat 14, de l'article 138, de l'apartat 1 de l'article 140, del
paràgraf primer de l'apartat 2 de l'article 140, de l'apartat 3 de l'article 140, i de l'article
219, el Consell o un Estat membre poden sol·licitar de la Comissió que presenti una
recomanació o una proposta, segons que sigui pertinent. La Comissió ha d'examinar la
sol·licitud i presentar sense demora les seves conclusions al Consell.
CAPÍTOL 4
DISPOSICIONS ESPECÍFIQUES PER ALS ESTATS MEMBRES LA MONEDA
DELS QUALS ÉS L'EURO
Article 136
1. Amb la finalitat de contribuir al funcionament correcte de la unió econòmica i
monetària i de conformitat amb les disposicions pertinents dels Tractats, el Consell ha
d'adoptar, d'acord amb el procediment que correspongui dels que preveuen els articles
121 i 126, a excepció del procediment que estableix l'apartat 14 de l'article 126, mesures
relatives als estats membres la moneda dels quals és l'euro per:
a) reforçar la coordinació i supervisió de la seva disciplina pressupostària;
b) elaborar les orientacions de política econòmica referents als estats esmentats, i ha de
vetllar perquè siguin compatibles amb les adoptades per al conjunt de la Unió, i garantirne la vigilància.
2. Únicament han de participar en les votacions sobre les mesures que preveu l'apartat 1
els membres del Consell que representin els estats membres la moneda dels quals és
l'euro.
La majoria qualificada d'aquests membres es defineix de conformitat amb la lletra a) de
l'apartat 3 de l'article 238.
▼M3
3. Els estats membres la moneda dels quals és l'euro poden establir un mecanisme
d'estabilitat que s'ha d'activar quan sigui indispensable per salvaguardar l'estabilitat de la
zona de l'euro en el seu conjunt. La concessió de qualsevol ajuda financera necessària
d'acord amb el mecanisme s'ha de supeditar a condicions estrictes.
Portal Jurídic de Catalunya
▼B
Article 137
Les modalitats de les reunions entre els ministres dels estats membres la moneda dels
quals és l'euro s'estableixen en el Protocol sobre l'Eurogrup.
Article 138
(antic article 111, apartat 4, TCE)
1. Per garantir la posició de l'euro en el sistema monetari internacional, el Consell ha
d'adoptar, a proposta de la Comissió, una decisió per la qual es determinin les posicions
comunes sobre les qüestions que tinguin un interès especial per a la unió econòmica i
monetària a les institucions i conferències financeres internacionals competents. El
Consell s'ha de pronunciar amb la consulta prèvia al Banc Central Europeu.
2. El Consell pot adoptar, a proposta de la Comissió, les mesures adequades per tenir una
representació única a les institucions i conferències financeres internacionals. El Consell
s'ha de pronunciar amb la consulta prèvia al Banc Central Europeu.
3. Únicament han de participar en les votacions sobre les mesures que preveuen els
apartats 1 i 2 els membres del Consell que representin els estats membres la moneda dels
quals és l'euro.
La majoria qualificada d'aquests membres es defineix de conformitat amb la lletra a) de
l'apartat 3 de l'article 238.
CAPÍTOL 5
DISPOSICIONS TRANSITÒRIES
Article 139
1. Els estats membres sobre els quals el Consell no hagi decidit que compleixen les
condicions necessàries per a l'adopció de l'euro es denominen d'ara endavant «estats
membres acollits a una excepció».
2. Les disposicions següents dels Tractats no s'apliquen als estats membres acollits a una
excepció:
a) adopció de les parts de les orientacions generals de les polítiques econòmiques que
afectin la zona de l'euro de manera general (apartat 2 de l'article 121);
b) mitjans estrictes per remeiar els dèficit excessius (apartats 9 i 11 de l'article 126);
c) objectius i funcions del SEBC (apartats 1, 2, 3 i 5 de l'article 127);
d) emissió de l'euro (article 128);
e) actes del Banc Central Europeu (article 132);
f) mesures relatives a la utilització de l'euro (article 133);
g) acords monetaris i altres mesures relatives a la política de tipus de canvi (article 219);
h) designació dels membres del Comitè Executiu del Banc Central Europeu (apartat 2 de
l'article 283);
Portal Jurídic de Catalunya
i) decisions per les quals es determinin posicions comunes sobre qüestions que tinguin un
interès especial per a la unió econòmica i monetària a les institucions i conferències
financeres internacionals competents (apartat 1 de l'article 138);
j) mesures per tenir una representació única a les institucions i conferències financeres
internacionals (apartat 2 de l'article 138).
Per consegüent, en els articles esmentats a les lletres a) a j) s'entén per «estats membres»
els estats membres la moneda dels quals és l'euro.
3. Els estats membres acollits a una excepció i els seus bancs centrals nacionals estan
exclosos dels drets i les obligacions en el marc del SEBC de conformitat amb el capítol
IX dels Estatuts del SEBC i del BCE.
4. Els drets de vot dels membres del Consell que representin els estats membres acollits
a una excepció queden suspesos quan el Consell adopti les mesures que preveuen els
articles esmentats a l'apartat 2, així com en els casos següents:
a) recomanacions adreçades als estats membres la moneda dels quals és l'euro en el marc
de la supervisió multilateral, incloses les recomanacions relatives als programes
d'estabilitat i les advertències (apartat 4 de l'article 121);
b) mesures relatives als dèficit excessius que afectin els estats membres la moneda dels
quals és l'euro (apartats 6, 7, 8, 12 i 13 de l'article 126).
La majoria qualificada dels altres membres del Consell es defineix de conformitat amb la
lletra a) de l'apartat 3 de l'article 238.
Article 140
(antics articles 121, apartat 1, 122, apartat 2, segona frase, i 123, apartat 5, TCE)
1. Una vegada cada dos anys com a mínim, o a petició de qualsevol Estat membre acollit
a una excepció, la Comissió i el Banc Central Europeu han de presentar informes al
Consell sobre els avenços que hagin fet els estats membres acollits a una excepció en el
compliment de les seves obligacions en relació amb la realització de la unió econòmica i
monetària. Aquests informes han d'incloure un examen de la compatibilitat de la
legislació nacional de cadascun d'aquests estats membres, inclosos els estatuts del seu
banc central nacional, amb l'article 130 i l'article 131, així com amb els Estatuts del SEBC
i del BCE. Aquests informes també han d'examinar la consecució d'un grau alt de
convergència sostenible, atenent el compliment dels criteris següents per part de cadascun
dels estats membres:
— l'assoliment d'un grau alt d'estabilitat de preus, que ha de quedar manifest a través
d'una taxa d'inflació que estigui propera a la de, com a màxim, els tres estats membres
més eficaços quant a l'estabilitat de preus,
— les finances públiques han d'estar en una situació sostenible, fet que queda demostrat
en cas que s'hagi aconseguit una situació del pressupost sense un dèficit públic excessiu,
definit de conformitat amb el que disposa l'apartat 6 de l'article 126,
— el respecte, durant dos anys com a mínim, sense que s'hagi produït una devaluació
davant de l'euro, dels marges normals de fluctuació que estableix el mecanisme de tipus
de canvi del sistema monetari europeu,
Portal Jurídic de Catalunya
— el caràcter durador de la convergència aconseguida per l'Estat membre acollit a una
excepció i de la seva participació en el mecanisme de tipus de canvi s'ha de veure reflectit
en els nivells de tipus d'interès a llarg termini.
Els quatre criteris que esmenta aquest apartat i els períodes pertinents durant els quals
s'han de respectar aquests criteris s'expliciten més en un Protocol annex als Tractats. Els
informes de la Comissió i del Banc Central Europeu han de prendre en consideració, així
mateix, els resultats de la integració dels mercats, la situació i l'evolució de les balances
de pagaments per compte corrent i un estudi de l'evolució dels costos laborals unitaris i
d'altres índexs de preus.
2. Després de consultar el Parlament Europeu i una vegada debatuda la qüestió en el
Consell Europeu, el Consell, a proposta de la Comissió, ha de decidir quins estats
membres acollits a una excepció compleixen les condicions necessàries d'acord amb els
criteris exposats a l'apartat 1, i ha de suprimir les excepcions dels estats membres de què
es tracti.
El Consell s'ha de pronunciar després de rebre una recomanació d'una majoria qualificada
dels seus membres que representi els estats membres la moneda dels quals és l'euro.
Aquests membres s'han de pronunciar en un termini de sis mesos a partir de la recepció
pel Consell de la proposta de la Comissió.
La majoria qualificada d'aquests membres, a què es refereix el paràgraf segon, es defineix
de conformitat amb la lletra a) de l'apartat 3 de l'article 238.
3. Si, d'acord amb el procediment que estableix l'apartat 2, es decideix posar fi a una
excepció, el Consell, per unanimitat dels estats membres la moneda dels quals és l'euro i
de l'Estat membre de què es tracti, a proposta de la Comissió i amb la consulta prèvia al
Banc Central Europeu, ha de fixar irrevocablement el tipus al qual l'euro ha de substituir
la moneda de l'Estat membre de què es tracti, així com la resta de mesures necessàries per
introduir l'euro com a moneda única a l'Estat membre de què es tracti.
Article 141
(antics articles 123, apartat 3, i 117, apartat 2, cinc primers guions, TCE)
1. En cas que hi hagi estats membres acollits a una excepció, i mentre n'hi hagi, i sense
perjudici de l'apartat 1 de l'article 129, el Consell General del Banc Central Europeu
esmentat a l'article 44 dels Estatuts del SEBC i del BCE s'ha de constituir com a tercer
òrgan decisori del Banc Central Europeu.
2. Mentre hi hagi estats membres acollits a una excepció, el Banc Central Europeu, pel
que fa a aquests estats membres:
— ha de reforçar la cooperació entre els bancs centrals nacionals,
— ha de reforçar la coordinació de les polítiques monetàries dels estats membres amb la
finalitat de garantir l'estabilitat de preus,
— ha de supervisar el funcionament del mecanisme de tipus de canvi,
— ha de dur a terme consultes sobre afers que siguin competència dels bancs centrals
nacionals i que afectin l'estabilitat de les entitats i els mercats financers,
— ha d'exercir les antigues funcions del Fons Europeu de Cooperació Monetària, que
abans havia assumit l'Institut Monetari Europeu.
Portal Jurídic de Catalunya
Article 142
(antic article 124, apartat 1, TCE)
Cada Estat membre acollit a una excepció ha de considerar la seva política de canvi com
una qüestió d'interès comú. En fer-ho els estats membres han de tenir en compte les
experiències adquirides mitjançant la cooperació en el marc del mecanisme de tipus de
canvi.
Article 143
(antic article 119 TCE)
1. En cas de dificultats o d'una amenaça greu de dificultats en la balança de pagaments
d'un Estat membre acollit a una excepció, originades per un desequilibri global d'aquesta
balança o pel tipus de divises de què disposi, que puguin comprometre, en particular, el
funcionament del mercat interior o la realització de la política comercial comuna, la
Comissió ha d'examinar sense demora la situació de l'Estat esmentat, així com l'acció que
aquest hagi emprès o pugui emprendre d'acord amb el que disposen els Tractats, i ha de
recórrer a tots els mitjans que estiguin al seu abast. La Comissió ha d'indicar les mesures
l'adopció de les quals recomana a l'Estat interessat.
Si l'acció empresa per un Estat membre acollit a una excepció i les mesures suggerides
per la Comissió són insuficients per superar les dificultats sorgides o l'amenaça de
dificultats, la Comissió ha de recomanar al Consell, amb la consulta prèvia al Comitè
Econòmic i Financer, la concessió d'una assistència mútua i els mètodes pertinents.
La Comissió ha d'informar regularment el Consell sobre la situació i la seva evolució.
2. El Consell ha de concedir l'assistència mútua esmentada i ha d'adoptar directives o
prendre decisions per determinar-ne les condicions i modalitats. L'assistència mútua pot
revestir, en particular, la forma:
a) d'una acció concertada davant d'altres organitzacions internacionals a les quals puguin
recórrer els estats membres acollits a una excepció;
b) de mesures necessàries per evitar desviacions del trànsit comercial, quan l'Estat
membre acollit a una excepció que estigui en dificultats mantingui o restableixi
restriccions quantitatives respecte de tercers països;
c) de concessió de crèdits limitats per part d'altres estats membres, quan aquests donin el
seu consentiment.
3. Si el Consell no aprova l'assistència mútua recomanada per la Comissió o si
l'assistència mútua aprovada i les mesures adoptades són insuficients, la Comissió ha
d'autoritzar l'Estat membre acollit a una excepció que tingui dificultats perquè adopti
mesures de salvaguarda en les condicions i modalitats que aquesta determini.
El Consell pot revocar aquesta autorització i modificar-ne les condicions i modalitats.
Article 144
(antic article 120 TCE)
1. En cas d'una crisi sobtada en la balança de pagaments i que no es prengui
immediatament una decisió d'acord amb el que estableix l'apartat 2 de l'article 143, l'Estat
membre acollit a una excepció pot adoptar, amb caràcter cautelar, les mesures de
Portal Jurídic de Catalunya
salvaguarda necessàries. Aquestes mesures han de produir la mínima pertorbació possible
en el funcionament del mercat interior i no poden tenir un abast més gran que
l'estrictament indispensable per superar les dificultats que hagin sorgit sobtadament.
2. La Comissió i els altres estats membres han de ser informats de les mesures de
salvaguarda esmentades, com a molt tard, en el moment en què entrin en vigor. La
Comissió pot recomanar al Consell la concessió d'una assistència mútua d'acord amb el
que preveu l'article 143.
3. Amb la recomanació prèvia de la Comissió i la consulta prèvia al Comitè Econòmic i
Financer, el Consell pot decidir que l'Estat membre interessat modifiqui, suspengui o
suprimeixi les mesures de salvaguarda abans esmentades.
TÍTOL IX
OCUPACIÓ
Article 145
(antic article 125 TCE)
Els estats membres i la Unió s'han d'esforçar, de conformitat amb aquest títol, per
desenvolupar una estratègia coordinada per a l'ocupació, en particular per potenciar una
mà d'obra qualificada, formada i adaptable i mercats laborals amb capacitat de resposta
al canvi econòmic, amb vista a aconseguir els objectius que defineix l'article 3 del Tractat
de la Unió Europea.
Article 146
(antic article 126 TCE)
1. Els estats membres, mitjançant les seves polítiques d'ocupació, han de contribuir a
l'assoliment dels objectius que preveu l'article 145, de manera compatible amb les
orientacions generals de les polítiques econòmiques dels estats membres i de la Unió
adoptades d'acord amb l'apartat 2 de l'article 121.
2. Tenint en compte les pràctiques nacionals relatives a les responsabilitats dels
interlocutors socials, els estats membres han de considerar el foment de l'ocupació un afer
d'interès comú i han de coordinar les seves actuacions sobre això en el si del Consell, de
conformitat amb el que disposa l'article 148.
Article 147
(antic article 127 TCE)
1. La Unió ha de contribuir a un nivell alt d'ocupació mitjançant el foment de la
cooperació entre els estats membres, així com donant suport i, en cas necessari,
complementant les seves actuacions respectives. En fer-ho, s'han de respectar les
competències dels estats membres.
2. Quan es formulin i s'apliquin les polítiques i mesures de la Unió s'ha de tenir en compte
l'objectiu d'un nivell alt d'ocupació.
Article 148
Portal Jurídic de Catalunya
(antic article 128 TCE)
1. El Consell Europeu ha d'examinar anualment la situació de l'ocupació a la Unió i n'ha
d'adoptar conclusions, sobre la base d'un informe conjunt anual elaborat pel Consell i la
Comissió.
2. Sobre la base de les conclusions del Consell Europeu, el Consell, a proposta de la
Comissió, amb la consulta prèvia al Parlament Europeu, al Comitè Econòmic i Social, al
Comitè de les Regions i al Comitè d'Ocupació que preveu l'article 150, ha d'elaborar
anualment orientacions que els estats membres han de tenir en compte en les seves
polítiques d'ocupació respectives. Aquestes orientacions han de ser compatibles amb les
orientacions generals adoptades d'acord amb el que disposa l'apartat 2 de l'article 121.
3. Cada Estat membre ha de facilitar al Consell i a la Comissió un informe anual sobre
les principals mesures adoptades per aplicar la seva política d'ocupació, a la vista de les
orientacions referents a l'ocupació que preveu l'apartat 2.
4. El Consell, sobre la base dels informes a què es refereix l'apartat 3 i després de rebre
les opinions del Comitè d'Ocupació, ha d'efectuar anualment un examen de l'aplicació de
les polítiques d'ocupació dels estats membres a la vista de les orientacions referents a
l'ocupació. El Consell, sobre la base d'una recomanació de la Comissió, pot formular
recomanacions als estats membres, si ho considera pertinent a la vista de l'examen
esmentat.
5. Sobre la base del resultat de l'examen esmentat, el Consell i la Comissió han de preparar
un informe anual conjunt per al Consell Europeu sobre la situació de l'ocupació a la Unió
i sobre l'aplicació de les orientacions per a l'ocupació.
Article 149
(antic article 129 TCE)
El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social i al Comitè de les Regions, poden adoptar
mesures de foment per encoratjar la cooperació entre els estats membres i donar suport a
l'actuació d'aquests últims en l'àmbit de l'ocupació, a través d'iniciatives destinades a
desenvolupar els intercanvis d'informació i bones pràctiques, facilitar anàlisis
comparatives i assessorament, així com promoure plantejaments innovadors i avaluar
experiències, en particular recorrent a projectes pilot.
Aquestes mesures no han d'incloure cap harmonització de les disposicions legals i
reglamentàries dels estats membres.
Article 150
(antic article 130 TCE)
El Consell, per majoria simple, amb la consulta prèvia al Parlament Europeu, ha de crear
un Comitè d'Ocupació de caràcter consultiu per fomentar la coordinació entre els estats
membres en matèria de polítiques d'ocupació i del mercat laboral. Les tasques d'aquest
Comitè són les següents:
— supervisar la situació de l'ocupació i les polítiques en matèria d'ocupació dels estats
membres i de la Unió,
Portal Jurídic de Catalunya
— elaborar, sense perjudici del que disposa l'article 240, dictàmens a petició del Consell,
de la Comissió o per iniciativa pròpia, i contribuir a la preparació de les mesures del
Consell a les quals es refereix l'article 148.
Per portar a terme el seu mandat, el Comitè ha de consultar els interlocutors socials.
Cadascun dels estats membres i la Comissió han de designar dos membres del Comitè.
TÍTOL X
POLÍTICA SOCIAL
Article 151
(antic article 136 TCE)
La Unió i els estats membres, tenint presents drets socials fonamentals com els que
indiquen la Carta social europea, signada a Torí el 18 d'octubre de 1961, i la Carta
comunitària dels drets socials fonamentals dels treballadors, de 1989, tenen com a
objectiu el foment de l'ocupació, la millora de les condicions de vida i de treball, a fi
d'aconseguir-ne l'equiparació per la via del progrés, una protecció social adequada, el
diàleg social, el desenvolupament dels recursos humans per aconseguir un nivell
d'ocupació elevat i durador i la lluita contra les exclusions.
Amb aquesta finalitat, la Unió i els estats membres han d'emprendre accions en les quals
es tingui en compte la diversitat de les pràctiques nacionals, en particular en l'àmbit de
les relacions contractuals, així com la necessitat de mantenir la competitivitat de
l'economia de la Unió.
Consideren que aquesta evolució resulta tant del funcionament del mercat interior, que
afavoreix l'harmonització dels sistemes socials, com dels procediments previstos en els
Tractats i de l'aproximació de les disposicions legals, reglamentàries i administratives.
Article 152
La Unió ha de reconèixer i promoure el paper dels interlocutors socials en el seu àmbit,
tenint en compte la diversitat dels sistemes nacionals. Ha de facilitar el diàleg entre
aquests, dins del respecte de la seva autonomia.
La cimera social tripartida per al creixement i l'ocupació ha de contribuir al diàleg social.
Article 153
(antic article 137 TCE)
1. Per a la consecució dels objectius de l'article 151, la Unió ha de donar suport i completar
l'acció dels estats membres en els àmbits següents:
a) la millora, en concret, de l'entorn de treball, per protegir la salut i la seguretat dels
treballadors;
b) les condicions de treball;
c) la seguretat social i la protecció social dels treballadors;
d) la protecció dels treballadors en cas de rescissió del contracte laboral;
e) la informació i la consulta als treballadors;
Portal Jurídic de Catalunya
f) la representació i la defensa col·lectiva dels interessos dels treballadors i dels
empresaris, inclosa la cogestió, sense perjudici del que disposa l'apartat 5;
g) les condicions d'ocupació dels nacionals de tercers països que resideixin legalment en
el territori de la Unió;
h) la integració de les persones excloses del mercat laboral, sense perjudici de l'article
166;
i) la igualtat entre homes i dones pel que fa a les oportunitats en el mercat laboral i al
tracte a la feina;
j) la lluita contra l'exclusió social;
k) la modernització dels sistemes de protecció social, sense perjudici de la lletra c).
2. Amb aquesta finalitat, el Parlament Europeu i el Consell:
a) poden adoptar mesures destinades a fomentar la cooperació entre els estats membres
mitjançant iniciatives per millorar els coneixements, desenvolupar l'intercanvi
d'informació i de bones pràctiques, promoure fórmules innovadores i avaluar
experiències, a exclusió de qualsevol harmonització de les disposicions legals i
reglamentàries dels estats membres;
b) poden adoptar, en els àmbits que esmenten les lletres a) a i) de l'apartat 1, mitjançant
directives, les disposicions mínimes que s'han d'aplicar progressivament, tenint en compte
les condicions i reglamentacions tècniques existents a cadascun dels estats membres.
Aquestes directives han d'evitar establir traves de caràcter administratiu, financer i jurídic
que obstaculitzin la creació i el desenvolupament de petites i mitjanes empreses.
El Parlament Europeu i el Consell han de decidir, d'acord amb el procediment legislatiu
ordinari i amb la consulta prèvia al Comitè Econòmic i Social i al Comitè de les Regions.
En els àmbits que esmenten les lletres c), d), f) i g) de l'apartat 1, el Consell ha de decidir
d'acord amb un procediment legislatiu especial, per unanimitat, amb la consulta prèvia al
Parlament Europeu i als comitès esmentats.
El Consell, per unanimitat, a proposta de la Comissió i amb la consulta prèvia al
Parlament Europeu, pot decidir que el procediment legislatiu ordinari sigui aplicable a les
lletres d), f) i g) de l'apartat 1.
3. Qualsevol Estat membre pot confiar als interlocutors socials, a petició conjunta
d'aquests últims, l'aplicació de les directives adoptades en virtut de l'apartat 2, o, si
s'escau, l'aplicació d'una decisió del Consell adoptada de conformitat amb l'article 155.
En aquest cas s'ha d'assegurar que, com a molt tard en la data en què hagi d'estar
transposada o aplicada una directiva o una decisió, els interlocutors socials hagin
establert, mitjançant un acord, les disposicions necessàries; l'Estat membre interessat ha
de prendre totes les disposicions necessàries per poder garantir, en tot moment, els
resultats fixats per aquesta directiva o decisió.
4. Les disposicions adoptades en virtut d'aquest article:
— no han d'afectar la facultat reconeguda als estats membres de definir els principis
fonamentals del seu sistema de seguretat social, ni han d'afectar de manera sensible
l'equilibri financer d'aquest,
— no han d'impedir als estats membres mantenir o introduir mesures de protecció més
estrictes compatibles amb els Tractats.
Portal Jurídic de Catalunya
5. Les disposicions d'aquest article no s'apliquen a les remuneracions, al dret d'associació
i sindicació, al dret de vaga ni al dret de tancament patronal.
Article 154
(antic article 138 TCE)
1. La Comissió té com a comesa fomentar la consulta als interlocutors socials a escala de
la Unió i adoptar totes les disposicions necessàries per facilitar-ne el diàleg, i vetllar
perquè totes dues parts rebin un suport equilibrat.
2. A aquest efecte, abans de presentar propostes en l'àmbit de la política social, la
Comissió ha de consultar els interlocutors socials sobre la possible orientació d'una acció
de la Unió.
3. Si, després d'aquesta consulta, la Comissió considera convenient una acció de la Unió,
ha de consultar els interlocutors socials sobre el contingut de la proposta prevista. Els
interlocutors socials han de remetre a la Comissió un dictamen o, si s'escau, una
recomanació.
4. En ocasió de les consultes que preveuen els apartats 2 i 3, els interlocutors socials
poden informar la Comissió sobre la seva voluntat d'iniciar el procés que preveu l'article
155. La durada d'aquest procés no pot excedir els nou mesos, excepte si els interlocutors
socials afectats decideixen prolongar-lo de comú acord amb la Comissió.
Article 155
(antic article 139 TCE)
1. El diàleg entre interlocutors socials en l'àmbit de la Unió pot conduir, si aquests ho
volen, a l'establiment de relacions convencionals, incloent-hi acords.
2. L'aplicació dels acords subscrits a escala de la Unió s'ha d'efectuar, ja sigui segons els
procediments i les pràctiques propis dels interlocutors socials i dels estats membres, ja
sigui, en els àmbits subjectes a l'article 153, i a petició conjunta de les parts signants,
sobre la base d'una decisió del Consell adoptada a proposta de la Comissió. Se n'ha
d'informar el Parlament Europeu.
El Consell ha de decidir per unanimitat quan l'acord en qüestió contingui una o més
disposicions relatives a algun dels àmbits per als quals es requereixi la unanimitat en virtut
de l'apartat 2 de l'article 153.
Article 156
(antic article 140 TCE)
Amb la finalitat d'assolir els objectius exposats a l'article 151, i sense perjudici de les
altres disposicions dels Tractats, la Comissió ha de fomentar la col·laboració entre els
estats membres i ha de facilitar la coordinació de les seves accions en els àmbits de la
política social tractats en aquest capítol, particularment en les matèries relacionades amb:
— l'ocupació,
— el dret del treball i les condicions de treball,
— la formació i el perfeccionament professionals,
— la seguretat social,
Portal Jurídic de Catalunya
— la protecció contra els accidents de treball i les malalties professionals,
— la higiene del treball,
— el dret de sindicació i les negociacions col·lectives entre empresaris i treballadors.
Amb aquesta finalitat, la Comissió ha d'actuar en contacte estret amb els estats membres,
mitjançant estudis, dictàmens i l'organització de consultes, tant per als problemes que es
plantegin en l'àmbit nacional com per als que interessin a les organitzacions
internacionals, en particular mitjançant iniciatives tendents a establir orientacions i
indicadors, organitzar l'intercanvi de millors pràctiques i preparar els elements necessaris
per al control i l'avaluació periòdics. Se n'ha d'informar complidament el Parlament
Europeu.
Abans d'emetre els dictàmens que preveu aquest article, la Comissió ha de consultar el
Comitè Econòmic i Social.
Article 157
(antic article 141 TCE)
1. Cada Estat membre ha de garantir l'aplicació del principi d'igualtat de retribució entre
treballadors i treballadores per a una mateixa feina o per a una feina del mateix valor.
2. S'entén per retribució, segons aquest article, el salari o sou normal de base o mínim, i
qualssevol altres gratificacions satisfetes, directament o indirectament, en diners o en
espècie, per l'empresari al treballador per raó de la relació de treball.
La igualtat de retribució, sense discriminació per raó de sexe, significa:
a) que la retribució establerta per a una mateixa feina remunerada per unitat d'obra
efectuada es fixa sobre la base d'una mateixa unitat de mesura;
b) que la retribució establerta per a una feina remunerada per unitat de temps és igual per
a un mateix lloc de treball.
3. El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social, han d'adoptar mesures per garantir
l'aplicació del principi d'igualtat d'oportunitats i igualtat de tracte per a homes i dones en
afers de treball i ocupació, inclòs el principi d'igualtat de retribució per a una mateixa
feina o per a una feina del mateix valor.
4. Per tal de garantir en la pràctica la plena igualtat entre homes i dones en la vida laboral,
el principi d'igualtat de tracte no impedeix a cap Estat membre mantenir o adoptar
mesures que ofereixin avantatges concrets destinats a facilitar al sexe menys representat
l'exercici d'activitats professionals o a evitar o compensar desavantatges en les seves
carreres professionals.
Article 158
(antic article 142 TCE)
Els estats membres han de procurar mantenir l'equivalència existent entre els règims de
vacances retribuïdes.
Article 159
(antic article 143 TCE)
Portal Jurídic de Catalunya
La Comissió ha d'elaborar un informe anual sobre l'evolució en la consecució dels
objectius de l'article 151, que ha d'incloure la situació demogràfica a la Unió. La Comissió
ha de remetre aquest informe al Parlament Europeu, al Consell i al Comitè Econòmic i
Social.
Article 160
(antic article 144 TCE)
El Consell, per majoria simple, amb la consulta prèvia al Parlament Europeu, ha de crear
un Comitè de Protecció Social, de caràcter consultiu, per fomentar la cooperació en
matèria de protecció social entre els estats membres i amb la Comissió. El Comitè té com
a missió:
— supervisar la situació social i l'evolució de les polítiques de protecció social dels estats
membres i de la Unió,
— facilitar l'intercanvi d'informació, experiències i bones pràctiques entre els estats
membres i amb la Comissió,
— sense perjudici del que disposa l'article 240, elaborar informes, emetre dictàmens o
emprendre altres activitats en els àmbits que siguin de la seva competència, ja sigui a
petició del Consell o de la Comissió, ja per iniciativa pròpia.
Per portar a terme el seu mandat, el Comitè ha d'entaular els contactes adequats amb els
interlocutors socials.
Cadascun dels estats membres i la Comissió han de designar dos membres del Comitè.
Article 161
(antic article 145 TCE)
La Comissió ha de dedicar un capítol especial del seu informe anual al Parlament Europeu
a l'evolució de la situació social a la Unió.
El Parlament Europeu pot invitar la Comissió a elaborar informes sobre problemes
particulars relatius a la situació social.
TÍTOL XI
EL FONS SOCIAL EUROPEU
Article 162
(antic article 146 TCE)
Per millorar les possibilitats d'ocupació dels treballadors en el mercat interior i contribuir
així a l'elevació del nivell de vida, es crea, en el marc de les disposicions següents, un
Fons Social Europeu destinat a fomentar, dins de la Unió, les oportunitats d'ocupació i la
mobilitat geogràfica i professional dels treballadors, així com a facilitar-ne l'adaptació a
les transformacions industrials i als canvis dels sistemes de producció, especialment
mitjançant la formació i la reconversió professionals.
Article 163
Portal Jurídic de Catalunya
(antic article 147 TCE)
L'administració del Fons correspon a la Comissió.
En aquesta tasca, la Comissió és assistida per un Comitè, presidit per un membre de la
Comissió i compost per representants dels governs, de les organitzacions sindicals de
treballadors i de les associacions empresarials.
Article 164
(antic article 148 TCE)
El Parlament Europeu i el Consell han d'adoptar, d'acord amb el procediment legislatiu
ordinari i amb la consulta prèvia al Comitè Econòmic i Social i al Comitè de les Regions,
els reglaments aplicables relatius al Fons Social Europeu.
TÍTOL XII
EDUCACIÓ, FORMACIÓ PROFESSIONAL, JOVENTUT I ESPORT
Article 165
(antic article 149 TCE)
1. La Unió ha de contribuir al desenvolupament d'una educació de qualitat fomentant la
cooperació entre els estats membres i, si és necessari, donant suport i completant l'acció
d'aquests en el ple respecte de les seves responsabilitats quant als continguts de
l'ensenyament i a l'organització del sistema educatiu, així com de la seva diversitat
cultural i lingüística.
La Unió ha de contribuir a fomentar els aspectes europeus de l'esport, tenint en compte
les seves característiques específiques, les seves estructures basades en el voluntariat i la
seva funció social i educativa.
2. L'acció de la Unió s'ha d'encaminar a:
— desenvolupar la dimensió europea en l'ensenyament, especialment a través de
l'aprenentatge i de la difusió de les llengües dels estats membres,
— afavorir la mobilitat d'estudiants i professors, fomentant en particular el reconeixement
acadèmic dels títols i dels períodes d'estudis,
— promoure la cooperació entre els centres docents,
— incrementar l'intercanvi d'informació i d'experiències sobre les qüestions comunes als
sistemes de formació dels estats membres,
— afavorir l'increment dels intercanvis de joves i d'animadors socioeducatius, i fomentar
la participació dels joves en la vida democràtica d'Europa,
— fomentar el desenvolupament de l'educació a distància,
— desenvolupar la dimensió europea de l'esport, promovent l'equitat i l'obertura en les
competicions esportives i la cooperació entre els organismes responsables de l'esport, i
protegint la integritat física i moral dels esportistes, especialment la dels més joves.
3. La Unió i els estats membres han d'afavorir la cooperació amb tercers països i amb les
organitzacions internacionals competents en matèria d'educació i d'esport i, en particular,
amb el Consell d'Europa.
Portal Jurídic de Catalunya
4. Per contribuir a la realització dels objectius que preveu aquest article:
— el Parlament Europeu i el Consell, d'acord amb el procediment legislatiu ordinari i
amb la consulta prèvia al Comitè Econòmic i Social i al Comitè de les Regions, han
d'adoptar mesures de foment, a exclusió de qualsevol harmonització de les disposicions
legals i reglamentàries dels estats membres,
— el Consell ha d'adoptar, a proposta de la Comissió, recomanacions.
Article 166
(antic article 150 TCE)
1. La Unió ha de desenvolupar una política de formació professional que reforci i completi
les accions dels estats membres, i ha de respectar plenament la responsabilitat d'aquests
pel que fa al contingut i a l'organització de la formació esmentada.
2. L'acció de la Unió s'ha d'encaminar a:
— facilitar l'adaptació a les transformacions industrials, especialment mitjançant la
formació i la reconversió professionals,
— millorar la formació professional inicial i permanent, per facilitar la inserció i la
reinserció professional en el mercat laboral,
— facilitar l'accés a la formació professional i afavorir la mobilitat dels educadors i de
les persones en formació, especialment dels joves,
— estimular la cooperació en matèria de formació entre centres d'ensenyament i
empreses,
— incrementar l'intercanvi d'informació i d'experiències sobre les qüestions comunes als
sistemes de formació dels estats membres.
3. La Unió i els estats membres han d'afavorir la cooperació amb tercers països i amb les
organitzacions internacionals competents en matèria de formació professional.
4. El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social i al Comitè de les Regions, han d'adoptar
mesures per contribuir a la realització dels objectius que estableix aquest article, a
exclusió de qualsevol harmonització de les disposicions legals i reglamentàries dels estats
membres, i el Consell ha d'adoptar, a proposta de la Comissió, recomanacions.
TÍTOL XIII
CULTURA
Article 167
(antic article 151 TCE)
1. La Unió ha de contribuir al floriment de les cultures dels estats membres, dins del
respecte de la seva diversitat nacional i regional, i alhora ha de posar en relleu el patrimoni
cultural comú.
2. L'acció de la Unió ha d'afavorir la cooperació entre estats membres i, si és necessari,
ha de donar suport i completar l'acció d'aquests en els àmbits següents:
— la millora del coneixement i la difusió de la cultura i la història dels pobles europeus,
Portal Jurídic de Catalunya
— la conservació i protecció del patrimoni cultural d'importància europea,
— els intercanvis culturals no comercials,
— la creació artística i literària, inclòs el sector audiovisual.
3. La Unió i els estats membres han de fomentar la cooperació amb els tercers països i
amb les organitzacions internacionals competents en l'àmbit de la cultura, especialment
amb el Consell d'Europa.
4. La Unió ha de tenir en compte els aspectes culturals en la seva actuació en virtut d'altres
disposicions d'aquest Tractat, en particular a fi de respectar i fomentar la diversitat de les
seves cultures.
5. Per contribuir a la consecució dels objectius d'aquest article:
— el Parlament Europeu i el Consell, d'acord amb el procediment legislatiu ordinari i
amb la consulta prèvia al Comitè de les Regions, han d'adoptar mesures de foment, a
exclusió de qualsevol harmonització de les disposicions legals i reglamentàries dels estats
membres,
— el Consell ha d'adoptar, a proposta de la Comissió, recomanacions.
TÍTOL XIV
SALUT PÚBLICA
Article 168
(antic article 152 TCE)
1. Quan es defineixin i s'executin totes les polítiques i accions de la Unió s'ha de garantir
un nivell alt de protecció de la salut humana.
L'acció de la Unió, que ha de complementar les polítiques nacionals, s'ha d'encaminar a
millorar la salut pública, prevenir les malalties humanes i evitar les fonts de perill per a
la salut ►C3 física i psíquica. ◄ Aquesta acció ha d'incloure la lluita contra les malalties
més greus i àmpliament difoses, i ha de donar suport a la recerca de la seva etiologia, de
la seva transmissió i de la seva prevenció, així com a la informació i l'educació
sanitàries ►C3 , i a la vigilància de les amenaces transfrontereres greus per a la salut,
l'alerta en cas d'aquestes amenaces i la lluita contra aquestes. ◄
La Unió ha de complementar l'acció dels estats membres dirigida a reduir els danys a la
salut produïts per les drogues, incloses la informació i la prevenció.
2. La Unió ha de fomentar la cooperació entre els estats membres en els àmbits que preveu
aquest article i, en cas necessari, ha de prestar suport a la seva acció. Ha de fomentar, en
particular, la cooperació entre els estats membres destinada a millorar la
complementarietat dels seus serveis de salut en les regions frontereres.
Els estats membres, en col·laboració amb la Comissió, han de coordinar entre si les seves
polítiques i programes respectius en els àmbits a què es refereix l'apartat 1. La Comissió,
en contacte estret amb els estats membres, pot adoptar qualsevol iniciativa útil per
fomentar aquesta coordinació, en particular iniciatives tendents a establir orientacions i
indicadors, organitzar l'intercanvi de millors pràctiques i preparar els elements necessaris
per al control i l'avaluació periòdics. Se n'ha d'informar complidament el Parlament
Europeu.
Portal Jurídic de Catalunya
3. La Unió i els estats membres han d'afavorir la cooperació amb tercers països i les
organitzacions internacionals competents en matèria de salut pública.
4. No obstant el que disposen l'apartat 5 de l'article 2 i la lletra a) de l'article 6, i de
conformitat amb la lletra k) de l'apartat 2 de l'article 4, el Parlament Europeu i el Consell,
d'acord amb el procediment legislatiu ordinari i amb la consulta prèvia al Comitè
Econòmic i Social i al Comitè de les Regions, han de contribuir a la consecució dels
objectius del present article adoptant, per fer front als problemes comuns de seguretat:
a) mesures que estableixin nivells alts de qualitat i seguretat dels òrgans i les substàncies
d'origen humà, així com de la sang i derivats de la sang; aquestes mesures no impedeixen
a cap Estat membre mantenir o introduir mesures de protecció més estrictes;
b) mesures en els àmbits veterinari i fitosanitari que tinguin com a objectiu directe la
protecció de la salut pública;
c) mesures que estableixin normes elevades de qualitat i seguretat dels medicaments i
productes sanitaris.
▼C3
5. El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social i al Comitè de les Regions, també poden
adoptar mesures de foment destinades a protegir i millorar la salut humana i, en particular,
a lluitar contra les pandèmies transfrontereres, mesures relatives a la vigilància de les
amenaces transfrontereres greus per a la salut, a l'alerta en cas d'aquestes amenaces i a la
lluita contra aquestes, així com mesures que tinguin directament com a objectiu la
protecció de la salut pública pel que fa al tabac i al consum excessiu d'alcohol, a exclusió
de qualsevol harmonització de les disposicions legals i reglamentàries dels estats
membres.
▼B
6. El Consell, a proposta de la Comissió, també pot adoptar recomanacions per a les
finalitats que estableix aquest article.
7. L'acció de la Unió en l'àmbit de la salut pública ha de respectar les responsabilitats dels
estats membres pel que fa a la definició de la seva política de salut, així com a
l'organització i la prestació de serveis sanitaris i atenció mèdica. Les responsabilitats dels
estats membres inclouen la gestió dels serveis de salut i d'atenció mèdica, així com
l'assignació dels recursos que es destinen a aquests serveis. Les mesures que preveu la
lletra a) de l'apartat 4 s'entenen sense perjudici de les disposicions nacionals en matèria
de donacions o ús mèdic d'òrgans i sang.
TÍTOL XV
PROTECCIÓ DELS CONSUMIDORS
Article 169
(antic article 153 TCE)
1. Per promoure els interessos dels consumidors i garantir-los un nivell alt de protecció,
la Unió ha de contribuir a protegir la salut, la seguretat i els interessos econòmics dels
consumidors, així com a promoure'n el dret a la informació, a l'educació i a organitzar-se
per salvaguardar els seus interessos.
Portal Jurídic de Catalunya
2. La Unió ha de contribuir a l'assoliment dels objectius a què es refereix l'apartat 1
mitjançant:
a) mesures que adopti en virtut de l'article 114 en el marc de la realització del mercat
interior;
b) mesures que donin suport, complementin i supervisin la política portada a terme pels
estats membres.
3. El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social, han d'adoptar les mesures que esmenta la
lletra b) de l'apartat 2.
4. Les mesures que s'adoptin en virtut de l'apartat 3 no obsten perquè cadascun dels estats
membres mantingui i adopti mesures de més protecció. Aquestes mesures han de ser
compatibles amb els Tractats. S'han de notificar a la Comissió.
TÍTOL XVI
XARXES TRANSEUROPEES
Article 170
(antic article 154 TCE)
1. A fi de contribuir a la realització dels objectius que preveuen els articles 26 i 174 i de
permetre que els ciutadans de la Unió, els operadors econòmics i els ens regionals i locals
participin plenament dels beneficis resultants de la creació d'un espai sense fronteres
interiors, la Unió ha de contribuir a l'establiment i al desenvolupament de xarxes
transeuropees en els sectors de les infraestructures de transports, de les telecomunicacions
i de l'energia.
2. En el context d'un sistema de mercats oberts i competitius, l'acció de la Unió té com a
objectiu afavorir la interconnexió i interoperabilitat de les xarxes nacionals, així com
l'accés a aquestes xarxes. Ha de tenir en compte, en particular, la necessitat d'establir
enllaços entre les regions insulars, sense litoral i perifèriques i les regions centrals de la
Unió.
Article 171
(antic article 151 TCE)
1. A fi d'assolir els objectius que esmenta l'article 170, la Unió:
— ha d'elaborar un conjunt d'orientacions relatives als objectius, les prioritats i les grans
línies de les accions previstes en l'àmbit de les xarxes transeuropees; aquestes orientacions
han d'identificar projectes d'interès comú,
— ha de dur a terme les accions que puguin ser necessàries per garantir la interoperabilitat
de les xarxes, especialment en l'àmbit de l'harmonització de les normes tècniques,
— pot donar suport a projectes d'interès comú que tinguin el suport d'estats membres i
que estiguin determinats d'acord amb les orientacions esmentades en el primer guió,
especialment mitjançant estudis de viabilitat, de garanties de crèdit o de bonificacions
d'interès; la Unió també pot aportar una contribució financera per mitjà del Fons de
Portal Jurídic de Catalunya
Cohesió creat de conformitat amb el que disposa l'article 177 a projectes específics en els
estats membres en l'àmbit de les infraestructures del transport.
L'acció de la Unió ha de tenir en compte la viabilitat econòmica potencial dels projectes.
2. Els estats membres han de coordinar entre si, en col·laboració amb la Comissió, les
polítiques que apliquin a escala nacional i que puguin tenir una influència significativa en
la realització dels objectius que preveu l'article 170. La Comissió, en col·laboració estreta
amb els estats membres, pot prendre qualsevol iniciativa útil per fomentar aquesta
coordinació.
3. La Unió pot decidir cooperar amb tercers països per al foment de projectes d'interès
comú i per garantir la interoperabilitat de les xarxes.
Article 172
(antic article 156 TCE)
El Parlament Europeu i el Consell, amb la consulta prèvia al Comitè Econòmic i Social i
al Comitè de les Regions, han d'adoptar d'acord amb el procediment legislatiu ordinari les
orientacions i la resta de mesures que preveu l'apartat 1 de l'article 171.
Les orientacions i els projectes d'interès comú relatius al territori d'un Estat membre
requereixen l'aprovació de l'Estat membre de què es tracti.
TÍTOL XVII
INDÚSTRIA
Article 173
(antic article 157 TCE)
1. La Unió i els estats membres han d'assegurar l'existència de les condicions necessàries
per a la competitivitat de la indústria de la Unió.
Amb aquesta finalitat, dins d'un sistema de mercats oberts i competitius, la seva acció ha
d'estar encaminada a:
— accelerar l'adaptació de la indústria als canvis estructurals,
— fomentar un entorn favorable a la iniciativa i al desenvolupament de les empreses en
el conjunt de la Unió, i, en particular, de les petites i mitjanes empreses,
— fomentar un entorn favorable a la cooperació entre empreses,
— afavorir un millor aprofitament del potencial industrial de les polítiques d'innovació,
recerca i desenvolupament tecnològic.
2. Els estats membres s'han de consultar mútuament en col·laboració amb la Comissió i,
sempre que sigui necessari, han de coordinar les seves accions. La Comissió pot adoptar
qualsevol iniciativa adequada per fomentar aquesta coordinació, en particular iniciatives
tendents a establir orientacions i indicadors, organitzar l'intercanvi de millors pràctiques
i preparar els elements necessaris per al control i l'avaluació periòdics. Se n'ha d'informar
complidament el Parlament Europeu.
3. La Unió ha de contribuir a assolir els objectius estipulats a l'apartat 1 mitjançant les
polítiques i activitats que porta a terme en virtut d'altres disposicions d'aquest Tractat. El
Portal Jurídic de Catalunya
Parlament Europeu i el Consell, d'acord amb el procediment legislatiu ordinari i amb la
consulta prèvia al Comitè Econòmic i Social, poden prendre mesures específiques
destinades a donar suport a les accions que es portin a terme en els estats membres a fi
d'acomplir els objectius que preveu l'apartat 1, a exclusió de qualsevol harmonització de
les disposicions legals i reglamentàries dels estats membres.
Aquest títol no constitueix una base per a l'establiment per part de la Unió de mesures que
puguin falsejar la competència o incloguin disposicions fiscals o relatives als drets i
interessos dels treballadors assalariats.
TÍTOL XVIII
COHESIÓ ECONÒMICA, SOCIAL I TERRITORIAL
Article 174
(antic article 158 TCE)
A fi de promoure un desenvolupament harmoniós del conjunt de la Unió, aquesta ha de
dur a terme i prosseguir la seva acció encaminada a reforçar-ne la cohesió econòmica,
social i territorial.
La Unió s'ha de proposar, en particular, reduir les diferències entre els nivells de
desenvolupament de les diverses regions i el retard de les regions menys afavorides.
Entre les regions afectades s'ha de prestar una atenció especial a les zones rurals, a les
zones afectades per una transició industrial i a les regions que pateixen desavantatges
naturals o demogràfics greus i permanents com, per exemple, les regions més
septentrionals amb una densitat de població escassa i les regions insulars, transfrontereres
i de muntanya.
Article 175
(antic article 159 TCE)
Els estats membres han de conduir la seva política econòmica i l'han de coordinar amb
vista a assolir també els objectius que enuncia l'article 174. En formular i desenvolupar
les polítiques i accions de la Unió i en desenvolupar el mercat interior, s'han de tenir en
compte els objectius que enuncia l'article 174, i s'ha de participar en la seva consecució.
La Unió ha de donar suport, així mateix, a la consecució esmentada a través de l'actuació
que porta a terme mitjançant els fons amb finalitat estructural (Fons Europeu d'Orientació
i de Garantia Agrícola, secció «Orientació»; Fons Social Europeu; Fons Europeu de
Desenvolupament Regional), el Banc Europeu d'Inversions i els altres instruments
financers existents.
Cada tres anys, la Comissió ha de presentar un informe al Parlament Europeu, al Consell,
al Comitè Econòmic i Social i al Comitè de les Regions sobre els avenços efectuats en la
consecució de la cohesió econòmica, social i territorial i sobre la manera com els diferents
mitjans que estableix aquest article hi hagin contribuït. En cas necessari, l'informe
esmentat ha d'anar acompanyat de propostes adequades.
Si es manifesta la necessitat d'accions específiques al marge dels fons i sense perjudici de
les mesures decidides en el marc de les altres polítiques de la Unió, el Parlament Europeu
i el Consell poden adoptar les accions esmentades d'acord amb el procediment legislatiu
ordinari i amb la consulta prèvia al Comitè Econòmic i Social i al Comitè de les Regions.
Portal Jurídic de Catalunya
Article 176
(antic article 160 TCE)
El Fons Europeu de Desenvolupament Regional està destinat a contribuir a la correcció
dels principals desequilibris regionals dins de la Unió mitjançant una participació en el
desenvolupament i en l'ajust estructural de les regions menys desenvolupades i en la
reconversió de les regions industrials en declivi.
Article 177
(antic article 161 TCE)
Sense perjudici del que estableix l'article 178, el Parlament Europeu i el Consell,
mitjançant reglaments adoptats d'acord amb el procediment legislatiu ordinari, i després
de consultar el Comitè Econòmic i Social i el Comitè de les Regions, han de determinar
les funcions, els objectius prioritaris i l'organització dels fons amb finalitat estructural, la
qual cosa pot suposar l'agrupació dels fons. Mitjançant el mateix procediment, s'han de
determinar, així mateix, les normes generals aplicables als fons, així com les disposicions
necessàries per garantir-ne l'eficàcia i la coordinació dels fons entre si i amb els altres
instruments financers existents.
Un Fons de Cohesió, creat d'acord amb el mateix procediment, ha de proporcionar una
contribució financera a projectes en els sectors del medi ambient i de les xarxes
transeuropees en matèria d'infraestructures del transport.
Article 178
(antic article 162 TCE)
Els reglaments aplicables relatius al Fons Europeu de Desenvolupament Regional els han
de prendre el Parlament Europeu i el Consell, d'acord amb el procediment legislatiu
ordinari i amb la consulta prèvia al Comitè Econòmic i Social i al Comitè de les Regions.
Quant al Fons Europeu d'Orientació i de Garantia Agrícola, secció «Orientació», i al Fons
Social Europeu, segueixen sent aplicables, respectivament, les disposicions dels articles
43 i 164.
TÍTOL XIX
RECERCA I DESENVOLUPAMENT TECNOLÒGIC I ESPAI
Article 179
(antic article 163 TCE)
1. La Unió té com a objectiu enfortir les seves bases científiques i tecnològiques,
mitjançant la realització d'un espai europeu de recerca en el qual els investigadors, els
coneixements científics i les tecnologies circulin lliurement, i afavorir el
desenvolupament de la seva competitivitat, inclosa la de la seva indústria, així com
fomentar les accions de recerca que es considerin necessàries en virtut dels altres capítols
dels Tractats.
2. Amb aquesta finalitat, la Unió ha d'estimular en tot el seu territori les empreses, incloses
les petites i mitjanes, els centres de recerca i les universitats en els seus esforços de recerca
Portal Jurídic de Catalunya
i de desenvolupament tecnològic d'alta qualitat; ha de donar suport als seus esforços de
cooperació amb la finalitat, especialment, de permetre que els investigadors cooperin
lliurement per damunt de les fronteres i que les empreses aprofitin les possibilitats del
mercat interior, en particular per mitjà de l'obertura de la contractació pública nacional,
la definició de normes comunes i la supressió dels obstacles jurídics i fiscals que s'oposin
a la cooperació esmentada.
3. Totes les accions de la Unió que es duguin a terme en virtut dels Tractats, incloses les
accions de demostració, en l'àmbit de la recerca i del desenvolupament tecnològic s'han
de decidir i executar de conformitat amb el que disposa aquest títol.
Article 180
(antic article 164 TCE)
Per aconseguir els objectius esmentats, la Unió ha de dur a terme les accions següents,
que, al seu torn, han de completar les accions empreses en els estats membres:
a) execució de programes de recerca, de desenvolupament tecnològic i de demostració,
amb la promoció de la cooperació amb les empreses, els centres de recerca i les
universitats, i d'aquestes entitats entre si;
b) promoció de la cooperació en matèria de recerca, de desenvolupament tecnològic i de
demostració de la Unió amb els tercers països i les organitzacions internacionals;
c) difusió i explotació dels resultats de les activitats en matèria de recerca, de
desenvolupament tecnològic i de demostració de la Unió;
d) estímul a la formació i a la mobilitat dels investigadors de la Unió.
Article 181
(antic article 165 TCE)
1. La Unió i els estats membres han de coordinar la seva acció en matèria de recerca i de
desenvolupament tecnològic, amb la finalitat de garantir la coherència recíproca de les
polítiques nacionals i de la política de la Unió.
2. La Comissió, en col·laboració estreta amb els estats membres, pot adoptar qualsevol
iniciativa apropiada per promoure la coordinació que preveu l'apartat 1, en particular
iniciatives tendents a establir orientacions i indicadors, organitzar l'intercanvi de millors
pràctiques i preparar els elements necessaris per al control i l'avaluació periòdics. Se n'ha
d'informar complidament el Parlament Europeu.
Article 182
(antic article 166 TCE)
1. El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social, han d'establir un programa marc
pluriennal que inclogui el conjunt de les accions de la Unió.
El programa marc:
— ha de fixar els objectius científics i tecnològics que s'hagin d'assolir mitjançant les
accions que preveu l'article 180 i les prioritats corresponents,
— ha d'indicar les grans línies de les accions esmentades,
Portal Jurídic de Catalunya
— ha de fixar l'import global màxim i la participació financera de la Unió en el programa
marc, així com la proporció representada per cadascuna de les accions previstes.
2. El programa marc s'ha d'adaptar o completar en funció de l'evolució de les situacions.
3. El programa marc s'ha d'executar mitjançant programes específics desenvolupats dins
de cadascuna de les accions. Cada programa específic ha de precisar les modalitats de la
seva realització, fixar la seva durada i preveure els mitjans que es considerin necessaris.
La suma dels imports que es considerin necessaris fixats per als programes específics no
pot superar l'import global màxim fixat per al programa marc i per a cada acció.
4. Els programes específics els ha d'adoptar el Consell, d'acord amb un procediment
legislatiu especial i amb la consulta prèvia al Parlament Europeu i al Comitè Econòmic i
Social.
5. Com a complement de les accions previstes en el programa marc pluriennal, el
Parlament Europeu i el Consell han d'establir, d'acord amb el procediment legislatiu
ordinari i amb la consulta prèvia al Comitè Econòmic i Social, les mesures necessàries
per a la realització de l'espai europeu de recerca.
Article 183
(antic article 167 TCE)
Per a l'execució del programa marc pluriennal, la Unió:
— ha de fixar les normes per a la participació de les empreses, els centres de recerca i les
universitats,
— ha de fixar les normes aplicables a la difusió dels resultats de la recerca.
Article 184
(antic article 168 TCE)
Quan s'executi el programa marc pluriennal, es poden aprovar programes complementaris
en els quals només participin els estats membres que n'assegurin el finançament, sense
perjudici d'una possible participació de la Unió.
La Unió ha d'establir les normes aplicables als programes complementaris, especialment
en matèria de difusió dels coneixements i d'accés d'altres estats membres.
Article 185
(antic article 169 TCE)
En l'execució del programa marc pluriennal, la Unió pot preveure, d'acord amb els estats
membres interessats, una participació en programes de recerca i desenvolupament
empresos per diversos estats membres, inclosa la participació en les estructures creades
per a l'execució d'aquests programes.
Article 186
(antic article 170 TCE)
En l'execució del programa marc pluriennal, la Unió pot preveure una cooperació en
matèria de recerca, de desenvolupament tecnològic i de demostració de la Unió amb
tercers països o amb organitzacions internacionals.
Portal Jurídic de Catalunya
Les modalitats d'aquesta cooperació poden ser objecte d'acords entre la Unió i les terceres
parts interessades.
Article 187
(antic article 171 TCE)
La Unió pot crear empreses comunes o qualsevol altra estructura que es consideri
necessària per a l'execució correcta dels programes de recerca, de desenvolupament
tecnològic i de demostració de la Unió.
Article 188
(antic article 172 TCE)
El Consell ha d'adoptar, a proposta de la Comissió i amb la consulta prèvia al Parlament
Europeu i al Comitè Econòmic i Social, les disposicions que preveu l'article 187.
El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social, han d'adoptar les disposicions que
preveuen els articles 183, 184 i 185. L'aprovació dels programes complementaris
requereix l'acord dels estats membres interessats.
Article 189
1. A fi d'afavorir el progrés científic i tècnic, la competitivitat industrial i l'aplicació de
les seves polítiques, la Unió ha d'elaborar una política espacial europea. Per fer-ho pot
fomentar iniciatives comunes, donar suport a la recerca i el desenvolupament tecnològic
i coordinar els esforços necessaris per a l'exploració i la utilització de l'espai.
2. Per contribuir a la consecució dels objectius que esmenta l'apartat 1, el Parlament
Europeu i el Consell han d'establir, d'acord amb el procediment legislatiu ordinari, les
mesures necessàries, que poden tenir la forma d'un programa espacial europeu, a exclusió
de qualsevol harmonització de les disposicions legals i reglamentàries dels estats
membres.
3. La Unió ha d'establir les relacions que siguin apropiades amb l'Agència Espacial
Europea.
4. Aquest article s'entén sense perjudici de les altres disposicions del present títol.
Article 190
(antic article 173 TCE)
Al principi de cada any, la Comissió ha de presentar un informe al Parlament Europeu i
al Consell. Aquest informe ha de versar en particular sobre les activitats efectuades en
matèria de recerca i desenvolupament tecnològic i de difusió dels resultats durant l'any
precedent, així com sobre el programa de treball de l’any actual.
TÍTOL XX
MEDI AMBIENT
Article 191
Portal Jurídic de Catalunya
(antic article 174 TCE)
1. La política de la Unió en l'àmbit del medi ambient ha de contribuir a assolir els objectius
següents:
— la conservació, la protecció i la millora de la qualitat del medi ambient,
— la protecció de la salut de les persones,
— la utilització prudent i racional dels recursos naturals,
— el foment de mesures a escala internacional destinades a fer front als problemes
regionals o mundials del medi ambient, i en particular a lluitar contra el canvi climàtic.
2. La política de la Unió en l'àmbit del medi ambient té com a objectiu assolir un nivell
de protecció elevat, tenint present la diversitat de situacions existents a les diferents
regions de la Unió. S'ha de basar en els principis de cautela i d'acció preventiva, en el
principi de correcció dels atemptats al medi ambient, preferentment en la font mateixa, i
en el principi de qui contamina paga.
En aquest context, les mesures d'harmonització necessàries per respondre a exigències de
la protecció del medi ambient han d'incloure, en els casos apropiats, una clàusula de
salvaguarda que autoritzi els estats membres a adoptar, per motius mediambientals no
econòmics, mesures provisionals sotmeses a un procediment de control de la Unió.
3. En l'elaboració de la seva política en l'àrea del medi ambient, la Unió ha de tenir en
compte:
— les dades científiques i tècniques disponibles,
— les condicions del medi ambient a les diverses regions de la Unió,
— els avantatges i les càrregues que puguin resultar de l'acció o de la falta d'acció,
— el desenvolupament econòmic i social de la Unió en el seu conjunt i el
desenvolupament equilibrat de les seves regions.
4. En el marc de les seves competències respectives, la Unió i els estats membres han de
cooperar amb els tercers països i les organitzacions internacionals competents. Les
modalitats de la cooperació de la Unió poden ser objecte d'acords entre aquesta i les
terceres parts interessades.
El paràgraf precedent s'entén sense perjudici de la competència dels estats membres per
negociar a les institucions internacionals i per concloure acords internacionals.
Article 192
(antic article 175 TCE)
1. El Parlament Europeu i el Consell, d'acord amb el procediment legislatiu ordinari i amb
la consulta prèvia al Comitè Econòmic i Social i al Comitè de les Regions, han de decidir
les accions que hagi d'emprendre la Unió per a la realització dels objectius que fixa
l'article 191.
2. No obstant el procediment de presa de decisions que preveu l'apartat 1, i sense perjudici
de l'article 114, el Consell, per unanimitat d'acord amb un procediment legislatiu especial,
a proposta de la Comissió i amb la consulta prèvia al Parlament Europeu, al Comitè
Econòmic i Social i al Comitè de les Regions, ha d'adoptar:
a) disposicions essencialment de caràcter fiscal;
Portal Jurídic de Catalunya
b) les mesures que afectin:
— l'ordenació territorial,
— la gestió quantitativa dels recursos hídrics o que afectin directament o indirectament
la disponibilitat d'aquests recursos,
— la utilització del sòl, a excepció de la gestió dels residus;
c) les mesures que afectin de manera significativa l'elecció per un Estat membre entre
diferents fonts d'energia i l'estructura general del seu proveïment energètic.
El Consell, per unanimitat, a proposta de la Comissió i amb la consulta prèvia al
Parlament Europeu, al Comitè Econòmic i Social i al Comitè de les Regions, pot disposar
que el procediment legislatiu ordinari sigui aplicable als àmbits que esmenta el paràgraf
primer.
3. El Parlament Europeu i el Consell han d'adoptar, d'acord amb el procediment legislatiu
ordinari i amb la consulta prèvia al Comitè Econòmic i Social i al Comitè de les Regions,
programes d'acció de caràcter general que fixin els objectius prioritaris que s'hagin
d'assolir.
Les mesures necessàries per a l'execució d'aquests programes s'han d'adoptar de
conformitat amb les condicions que preveu l'apartat 1 o l'apartat 2, segons que
correspongui.
4. Sense perjudici de determinades mesures adoptades per la Unió, els estats membres
tenen al seu càrrec el finançament i l'execució de la política en matèria de medi ambient.
5. Sense perjudici del principi de qui contamina paga, quan una mesura adoptada d'acord
amb el que disposa l'apartat 1 impliqui costos que es considerin desproporcionats per a
les autoritats públiques d'un Estat membre, aquesta mesura ha d'establir les disposicions
adequades en forma:
— d'excepcions de caràcter temporal,
— de suport financer amb càrrec al Fons de Cohesió creat de conformitat amb el que
disposa l'article 177, o totes dues possibilitats.
Article 193
(antic article 176 TCE)
Les mesures de protecció adoptades en virtut de l'article 192 no són un obstacle per al
manteniment i l'adopció, per part de cada Estat membre, de mesures de més protecció.
Aquestes mesures han de ser compatibles amb els Tractats i s'han de notificar a la
Comissió.
TÍTOL XXI
ENERGIA
Article 194
1. En el marc de l'establiment o del funcionament del mercat interior i atenent la necessitat
de preservar i millorar el medi ambient, la política energètica de la Unió té com a objectiu,
amb un esperit de solidaritat entre els estats membres:
a) garantir el funcionament del mercat de l'energia;
Portal Jurídic de Catalunya
b) garantir la seguretat del proveïment energètic a la Unió;
c) fomentar l'eficiència energètica i l'estalvi energètic, així com el desenvolupament
d'energies noves i renovables, i
d) fomentar la interconnexió de les xarxes energètiques.
2. Sense perjudici de l'aplicació d'altres disposicions dels Tractats, el Parlament Europeu
i el Consell han d'establir, d'acord amb el procediment legislatiu ordinari, les mesures
necessàries per assolir els objectius que esmenta l'apartat 1. Aquestes mesures s'han
d'adoptar amb la consulta prèvia al Comitè Econòmic i Social i al Comitè de les Regions.
No han d'afectar el dret d'un Estat membre a determinar les condicions d'explotació dels
seus recursos energètics, les seves possibilitats d'elegir entre diferents fonts d'energia i
l'estructura general del seu proveïment energètic, sense perjudici de la lletra c) de l'apartat
2 de l'article 192.
3. No obstant el que disposa l'apartat 2, el Consell, d'acord amb un procediment legislatiu
especial, per unanimitat i amb la consulta prèvia al Parlament Europeu, ha d'establir les
mesures que esmenta aquest apartat quan siguin essencialment de caràcter fiscal.
TÍTOL XXII
TURISME
Article 195
1. La Unió ha de complementar l'acció dels estats membres en el sector turístic, en
particular amb la promoció de la competitivitat de les empreses de la Unió en aquest
sector.
A aquest efecte, la Unió té com a objectiu:
a) fomentar la creació d'un entorn favorable al desenvolupament de les empreses en
aquest sector;
b) propiciar la cooperació entre estats membres, en particular mitjançant l'intercanvi de
bones pràctiques.
2. El Parlament Europeu i el Consell, d'acord amb el procediment legislatiu ordinari, han
d'establir les mesures específiques destinades a complementar les accions portades a
terme en els estats membres per aconseguir els objectius que esmenta aquest article, a
exclusió de qualsevol harmonització de les disposicions legals i reglamentàries dels estats
membres.
TÍTOL XXIII
PROTECCIÓ CIVIL
Article 196
1. La Unió ha de fomentar la cooperació entre els estats membres amb la finalitat de
millorar l'eficàcia dels sistemes de prevenció de les catàstrofes naturals o d'origen humà
i de protecció davant d'aquestes.
L'acció de la Unió té com a objectiu:
Portal Jurídic de Catalunya
a) donar suport i complementar l'acció dels estats membres a escala nacional, regional i
local pel que fa a la prevenció de riscos, la preparació de les persones encarregades de la
protecció civil en els estats membres i la intervenció en cas de catàstrofes naturals o
d'origen humà dins de la Unió;
b) fomentar una cooperació operativa ràpida i eficaç dins de la Unió entre els serveis de
protecció civil nacionals;
c) afavorir la coherència de les accions empreses a escala internacional en matèria de
protecció civil.
2. El Parlament Europeu i el Consell, d'acord amb el procediment legislatiu ordinari, han
d'establir les mesures necessàries per contribuir a la consecució dels objectius que preveu
l'apartat 1, a exclusió de qualsevol harmonització de les disposicions legals i
reglamentàries dels estats membres.
TÍTOL XXIV
COOPERACIÓ ADMINISTRATIVA
Article 197
1. L'aplicació efectiva del dret de la Unió pels estats membres, que és essencial per al bon
funcionament de la Unió, es considera un afer d'interès comú.
2. La Unió pot donar suport als esforços dels estats membres per millorar la seva capacitat
administrativa per aplicar el dret de la Unió. Aquesta acció pot consistir especialment a
facilitar l'intercanvi d'informació i funcionaris, així com a donar suport a programes de
formació. Cap Estat membre no està obligat a valer-se d'aquest suport. El Parlament
Europeu i el Consell, mitjançant reglaments adoptats d'acord amb el procediment
legislatiu ordinari, han d'establir les mesures necessàries amb aquesta finalitat, a exclusió
de qualsevol harmonització de les disposicions legals i reglamentàries dels estats
membres.
3. Aquest article s'entén sense perjudici de l'obligació dels estats membres d'aplicar el
dret de la Unió, ni de les prerrogatives i els deures de la Comissió. S'entén també sense
perjudici de les altres disposicions dels Tractats que preveuen una cooperació
administrativa entre els estats membres i entre aquests i la Unió.
QUARTA PART
ASSOCIACIÓ DELS PAÏSOS I TERRITORIS D'ULTRAMAR
Article 198
(antic article 182 TCE)
Els estats membres convenen a associar a la Unió els països i territoris no europeus que
mantenen relacions especials amb Dinamarca, França, els Països Baixos i el Regne Unit.
Aquests països i territoris, que d'ara endavant es denominen «països i territoris»,
s'enumeren a la llista que constitueix l'annex II.
La finalitat de l'associació és la promoció del desenvolupament econòmic i social dels
països i territoris, així com l'establiment de relacions econòmiques estretes entre aquests
i la Unió en el seu conjunt.
Portal Jurídic de Catalunya
De conformitat amb els principis enunciats en el preàmbul d'aquest Tractat, l'associació
ha de contribuir, en primer lloc, a afavorir els interessos dels habitants dels països i
territoris esmentats i la seva prosperitat, de manera que puguin assolir el desenvolupament
econòmic, social i cultural al qual aspiren.
Article 199
(antic article 183 TCE)
L'associació ha de perseguir els objectius següents:
1) Els estats membres han d'aplicar als seus intercanvis comercials amb els països i
territoris el règim que s'atorguin entre si en virtut dels Tractats.
2) Cada país o territori ha d'aplicar als seus intercanvis comercials amb els estats membres
i amb els altres països i territoris el règim que apliqui a l'Estat europeu amb el qual
mantingui relacions especials.
3) Els estats membres han de contribuir a les inversions que requereixi el
desenvolupament progressiu d'aquests països i territoris.
4) Per a les inversions finançades per la Unió, la participació en les convocatòries per a
l'adjudicació d'obres, serveis i subministraments queda oberta, en igualtat de condicions,
a totes les persones físiques i jurídiques que tinguin la nacionalitat dels estats membres o
dels països i territoris.
5) En les relacions entre els estats membres i els països i territoris, el dret d'establiment
dels nacionals i les societats s'ha de regular de conformitat amb les disposicions i normes
de procediment que preveu el capítol relatiu al dret d'establiment i sobre una base nodiscriminatòria, sense perjudici de les disposicions especials que s'adoptin en virtut de
l'article 203.
Article 200
(antic article 184 TCE)
1. Les importacions de mercaderies originàries dels països i territoris es beneficien, a la
seva entrada en els estats membres, de la prohibició dels drets de duana portada a terme
entre els estats membres d'acord amb les disposicions dels Tractats.
2. Els drets de duana que gravin, a la seva entrada en cada país i territori, les importacions
procedents dels estats membres i dels altres països i territoris queden prohibits de
conformitat amb el que disposa l'article 30.
3. No obstant això, els països i territoris poden percebre drets de duana per satisfer les
exigències del seu desenvolupament i les necessitats de la seva industrialització o drets
de caràcter fiscal destinats a nodrir el seu pressupost.
Els drets que esmenta el paràgraf anterior no poden ser superiors als que gravin les
importacions de productes procedents de l'Estat membre amb el qual cada país o territori
mantingui relacions especials.
4. L'apartat 2 no és aplicable als països i territoris que, per estar subjectes a obligacions
internacionals especials, estiguin aplicant un aranzel duaner no-discriminatori.
5. L'establiment o la modificació dels drets de duana que gravin les mercaderies
importades pels països i territoris no ha de provocar, de fet o de dret, una discriminació
directa o indirecta entre les importacions procedents dels diferents estats membres.
Portal Jurídic de Catalunya
Article 201
(antic article 185 TCE)
Si la quantia dels drets aplicables a les mercaderies procedents d'un tercer país a la seva
entrada en un país o territori és tal que, tenint en compte el que disposa l'apartat 1 de
l'article 200, pot originar desviacions del trànsit comercial en perjudici d'un dels estats
membres, aquest pot demanar a la Comissió que proposi als altres estats membres les
mesures necessàries per corregir la situació esmentada.
Article 202
(antic article 186 TCE)
Sense perjudici de les disposicions relatives a la salut i seguretat públiques i a l'ordre
públic, la llibertat de circulació dels treballadors dels països i territoris en els estats
membres, així com la dels treballadors dels estats membres en els països i territoris, es
regeix per actes adoptats de conformitat amb l'article 203.
Article 203
(antic article 187 TCE)
El Consell, en vista dels resultats aconseguits en el marc de l'associació dels països i
territoris a la Unió i sobre la base dels principis que contenen els Tractats, ha d'adoptar,
per unanimitat, a proposta de la Comissió, les disposicions relatives a les modalitats i el
procediment per a l'associació dels països i territoris a la Unió. Quan el Consell adopti
aquestes disposicions d'acord amb un procediment legislatiu especial, s'ha de pronunciar
per unanimitat, a proposta de la Comissió i amb la consulta prèvia al Parlament Europeu.
Article 204
(antic article 188 TCE)
Les disposicions dels articles 198 a 203 són aplicables a Groenlàndia, sense perjudici de
les disposicions específiques per a Groenlàndia que consten en el Protocol sobre el règim
particular aplicable a Groenlàndia, incorporat com a annex als Tractats.
CINQUENA PART
L'ACCIÓ EXTERIOR DE LA UNIÓ
TÍTOL I
DISPOSICIONS GENERALS RELATIVES A L'ACCIÓ EXTERIOR DE LA
UNIÓ
Article 205
L'acció de la Unió en l'escena internacional, en virtut d'aquesta part, s'ha de basar en els
principis, ha de perseguir els objectius i s'ha de portar a terme de conformitat amb les
disposicions generals que preveu el capítol 1 del títol V del Tractat de la Unió Europea.
Portal Jurídic de Catalunya
TÍTOL II
LA POLÍTICA COMERCIAL COMUNA
Article 206
(antic article 131 TCE)
Mitjançant l'establiment d'una unió duanera de conformitat amb els articles 28 a 32, la
Unió ha de contribuir, en l'interès comú, al desenvolupament harmoniós del comerç
mundial, a la supressió progressiva de les restriccions als intercanvis internacionals i a les
inversions estrangeres directes, així com a la reducció de les barreres aranzelàries i d'altres
tipus.
Article 207
(antic article 133 TCE)
1. La política comercial comuna s'ha de basar en principis uniformes, en particular pel
que fa a les modificacions aranzelàries, la subscripció d'acords aranzelaris i comercials
relatius als intercanvis de mercaderies i de serveis, i els aspectes comercials de la propietat
intel·lectual i industrial, les inversions estrangeres directes, la uniformització de les
mesures de liberalització, la política d'exportació, així com les mesures de protecció
comercial, entre aquestes les que s'hagin d'adoptar en cas de dúmping i subvencions. La
política comercial comuna s'ha de portar a terme en el marc dels principis i objectius de
l'acció exterior de la Unió.
2. El Parlament Europeu i el Consell, d'acord amb el procediment legislatiu ordinari, han
d'adoptar mitjançant reglaments les mesures per les quals es defineixi el marc d'aplicació
de la política comercial comuna.
3. En cas que s'hagin de negociar i subscriure acords amb un o més tercers països o
organitzacions internacionals, s'aplica l'article 218, sense perjudici de les disposicions
específiques del present article.
La Comissió ha de presentar recomanacions al Consell, que l'ha d'autoritzar a iniciar les
negociacions necessàries. Correspon al Consell i a la Comissió vetllar perquè els acords
negociats siguin compatibles amb les polítiques i normes internes de la Unió.
La Comissió ha de portar a terme les negociacions esmentades en consulta amb un comitè
especial designat pel Consell per assistir-la en aquesta tasca i d'acord amb les directrius
que el Consell li pugui adreçar. La Comissió ha d'informar periòdicament el comitè
especial i el Parlament Europeu de la marxa de les negociacions.
4. Per a la negociació i la subscripció dels acords que esmenta l'apartat 3, el Consell ha
de decidir per majoria qualificada.
Per a la negociació i la subscripció d'acords en els àmbits del comerç de serveis i dels
aspectes comercials de la propietat intel·lectual i industrial, així com de les inversions
estrangeres directes, el Consell s'ha de pronunciar per unanimitat quan aquests acords
continguin disposicions en les quals es requereix la unanimitat per a l'adopció de normes
internes.
El Consell s'ha de pronunciar també per unanimitat per a la negociació i la subscripció
d'acords:
Portal Jurídic de Catalunya
a) en l'àmbit del comerç de serveis culturals i audiovisuals, quan els acords esmentats
puguin perjudicar la diversitat cultural i lingüística de la Unió;
b) en l'àmbit del comerç de serveis socials, educatius i sanitaris, quan els acords esmentats
puguin pertorbar greument l'organització nacional d'aquests serveis i perjudicar la
responsabilitat dels estats membres en la seva prestació.
5. La negociació i la subscripció d'acords internacionals en l'àmbit dels transports es
regeixen pel títol VI de la tercera part i per l'article 218.
6. L'exercici de les competències atribuïdes pel present article en l'àmbit de la política
comercial comuna no ha d'afectar la delimitació de les competències entre la Unió i els
estats membres ni ha de comportar una harmonització de les disposicions legals o
reglamentàries dels estats membres en la mesura en què els Tractats excloguin aquesta
harmonització.
TÍTOL III
LA COOPERACIÓ AMB ELS TERCERS PAÏSOS I L'AJUDA HUMANITÀRIA
CAPÍTOL 1
LA COOPERACIÓ PER AL DESENVOLUPAMENT
Article 208
(antic article 177 TCE)
1. La política de la Unió en l'àmbit de la cooperació per al desenvolupament s'ha de portar
a terme en el marc dels principis i objectius de l'acció exterior de la Unió. Les polítiques
de cooperació per al desenvolupament de la Unió i dels estats membres s'han de
complementar i reforçar mútuament.
L'objectiu principal de la política de la Unió en aquest àmbit és la reducció i, finalment,
l'erradicació de la pobresa. La Unió ha de tenir en compte els objectius de la cooperació
per al desenvolupament quan apliqui les polítiques que puguin afectar els països en
desenvolupament.
2. La Unió i els estats membres han de respectar els compromisos i tenir en compte els
objectius que han acordat en el marc de les Nacions Unides i d'altres organitzacions
internacionals competents.
Article 209
(antic article 179 TCE)
1. El Parlament Europeu i el Consell, d'acord amb el procediment legislatiu ordinari, han
d'adoptar les mesures necessàries per executar la política de cooperació per al
desenvolupament, que es poden referir a programes pluriennals de cooperació amb països
en desenvolupament o a programes que tinguin un enfocament temàtic.
2. La Unió pot subscriure amb els tercers països i amb les organitzacions internacionals
competents qualsevol acord adequat per aconseguir els objectius que enuncien els articles
21 del Tractat de la Unió Europea i 208 del present Tractat.
Portal Jurídic de Catalunya
El paràgraf primer s'entén sense perjudici de les competències dels estats membres per
negociar en els fòrums internacionals i subscriure acords.
3. El Banc Europeu d'Inversions ha de contribuir, en les condicions previstes en els seus
Estatuts, a l'execució de les accions que preveu l'apartat 1.
Article 210
(antic article 180 TCE)
1. Per tal d'afavorir la complementarietat i l'eficàcia de les seves accions, la Unió i els
estats membres han de coordinar les seves polítiques en matèria de cooperació per al
desenvolupament i han de concertar els seus programes d'ajuda, també en el marc
d'organitzacions internacionals i de conferències internacionals. Poden emprendre
accions conjuntes. Els estats membres han de contribuir, si és necessari, a l'execució dels
programes d'ajuda de la Unió.
2. La Comissió pot adoptar qualsevol iniciativa adequada per fomentar la coordinació a
què es refereix l'apartat 1.
Article 211
(antic article 181 TCE)
En el marc de les seves competències respectives, la Unió i els estats membres han de
cooperar amb els tercers països i les organitzacions internacionals competents.
CAPÍTOL 2
LA COOPERACIÓ ECONÒMICA, FINANCERA I TÈCNICA AMB TERCERS
PAÏSOS
Article 212
(antic article 181 A TCE)
1. Sense perjudici de les altres disposicions dels Tractats, i en particular les dels articles
208 a 211, la Unió ha de portar a terme accions de cooperació econòmica, financera i
tècnica, entre les quals accions d'ajuda en particular en l'àmbit financer, amb tercers
països diferents dels països en desenvolupament. Aquestes accions han de ser coherents
amb la política de desenvolupament de la Unió i s'han de portar a terme de conformitat
amb els principis i objectius de la seva acció exterior. Les accions de la Unió i dels estats
membres s'han de complementar i reforçar mútuament.
2. El Parlament Europeu i el Consell han d'adoptar, d'acord amb el procediment legislatiu
ordinari, les mesures necessàries per a l'aplicació de l'apartat 1.
3. En el marc de les seves competències respectives, la Unió i els estats membres han de
cooperar amb els tercers països i amb les organitzacions internacionals competents. Les
modalitats de cooperació de la Unió poden ser objecte d'acords entre aquesta i les terceres
parts interessades.
El paràgraf primer no afecta les competències dels estats membres per negociar en els
organismes internacionals i subscriure acords internacionals.
Article 213
Portal Jurídic de Catalunya
Quan la situació en un tercer país requereixi que la Unió presti ajuda financera urgent, el
Consell ha d'adoptar, a proposta de la Comissió, les decisions necessàries.
CAPÍTOL 3
L’AJUDA HUMANITÀRIA
Article 214
1. Les accions de la Unió en l'àmbit de l'ajuda humanitària s'han de portar a terme en el
marc dels principis i objectius de l'acció exterior de la Unió. Aquestes accions tenen com
a objecte, en casos concrets, prestar assistència i auxili a les poblacions dels tercers països
víctimes de catàstrofes naturals o d'origen humà, i protegir-les, per fer front a les
necessitats humanitàries resultants d'aquestes diverses situacions. Les accions de la Unió
i dels estats membres s'han de complementar i reforçar mútuament.
2. Les accions d'ajuda humanitària s'han de portar a terme de conformitat amb els
principis del dret internacional i els principis d'imparcialitat, neutralitat i nodiscriminació.
3. El Parlament Europeu i el Consell han d'establir, d'acord amb el procediment legislatiu
ordinari, les mesures que determinin el marc en el qual s'han de dur a terme les accions
d'ajuda humanitària de la Unió.
4. La Unió pot subscriure amb els tercers països i amb les organitzacions internacionals
competents qualsevol acord adequat per aconseguir els objectius que enuncien l'apartat 1
i l'article 21 del Tractat de la Unió Europea.
El paràgraf primer s'entén sense perjudici de les competències dels estats membres per
negociar en els fòrums internacionals i subscriure acords.
5. A fi d'establir un marc perquè els joves europeus puguin aportar contribucions comunes
a les accions d'ajuda humanitària de la Unió, s'ha de crear un Cos Voluntari Europeu
d'Ajuda Humanitària. El Parlament Europeu i el Consell han de fixar mitjançant
reglaments, d'acord amb el procediment legislatiu ordinari, el seu estatut i les seves
normes de funcionament.
6. La Comissió pot adoptar qualsevol iniciativa adequada per fomentar la coordinació
entre les accions de la Unió i les dels estats membres, per tal d'augmentar l'eficàcia i la
complementarietat dels mecanismes de la Unió i dels mecanismes nacionals d'ajuda
humanitària.
7. La Unió ha de vetllar perquè les seves accions d'ajuda humanitària estiguin coordinades
i siguin coherents amb les de les organitzacions i els organismes internacionals, en
particular els que formen part del sistema de les Nacions Unides.
TÍTOL IV
MESURES RESTRICTIVES
Article 215
(antic article 301 TCE)
1. Quan una decisió adoptada de conformitat amb el capítol 2 del títol V del Tractat de la
Unió Europea prevegi la interrupció o la reducció, total o parcial, de les relacions
Portal Jurídic de Catalunya
econòmiques i financeres amb un o diversos tercers països, el Consell ha d'adoptar per
majoria qualificada, a proposta conjunta de l'alt representant de la Unió per a Afers
Exteriors i Política de Seguretat i de la Comissió, les mesures necessàries. N'ha d'informar
el Parlament Europeu.
2. Quan una decisió adoptada de conformitat amb el capítol 2 del títol V del Tractat de la
Unió Europea ho prevegi, el Consell pot adoptar pel procediment que estableix l'apartat
1 mesures restrictives contra persones físiques o jurídiques, grups o entitats no estatals.
3. Els actes que preveu article inclouen les disposicions necessàries en matèria de
garanties jurídiques.
TÍTOL V
ACORDS INTERNACIONALS
Article 216
1. La Unió pot subscriure un acord amb un o diversos tercers països o organitzacions
internacionals quan ho prevegin els Tractats o quan la subscripció d'un acord bé sigui
necessària per assolir, en el context de les polítiques de la Unió, algun dels objectius que
estableixen els Tractats, bé estigui prevista en un acte jurídicament vinculant de la Unió,
o bé pugui afectar normes comunes o alterar-ne l'abast.
2. Els acords subscrits per la Unió vinculen les institucions de la Unió i els estats
membres.
Article 217
(antic article 310 TCE)
La Unió pot subscriure amb un o diversos tercers països o amb organitzacions
internacionals acords que estableixin una associació que comporti drets i obligacions
recíprocs, accions comunes i procediments particulars.
Article 218
(antic article 300 TCE)
1. Sense perjudici de les disposicions particulars de l'article 207, per a la negociació i la
subscripció d'acords entre la Unió i tercers països o organitzacions internacionals s'aplica
el procediment següent.
2. El Consell ha d'autoritzar l'obertura de negociacions, ha d'aprovar les directrius de
negociació, n'ha d'autoritzar la signatura i ha de subscriure els acords.
3. La Comissió, o l'alt representant de la Unió per a Afers Exteriors i Política de Seguretat
quan l'acord previst es refereixi exclusivament o principalment a la política exterior i de
seguretat comuna, ha de presentar recomanacions al Consell, que ha d'adoptar una decisió
per la qual s'autoritzi l'obertura de negociacions i es designi, en funció de la matèria de
l'acord previst, el negociador o el cap de l'equip de negociació de la Unió.
4. El Consell pot dictar directrius al negociador i designar un comitè especial, que s'ha de
consultar durant les negociacions.
5. El Consell ha d'adoptar, a proposta del negociador, una decisió per la qual s'autoritzi la
signatura de l'acord i, si s'escau, la seva aplicació provisional abans de l'entrada en vigor.
Portal Jurídic de Catalunya
6. El Consell ha d'adoptar, a proposta del negociador, una decisió de subscripció de
l'acord.
A excepció dels acords que es refereixin exclusivament a la política exterior i de seguretat
comuna, el Consell ha d'adoptar la decisió de subscripció de l'acord:
a) amb l'aprovació prèvia del Parlament Europeu en els casos següents:
i) acords d'associació;
ii) acord d'adhesió de la Unió al Conveni europeu per a la protecció dels drets
humans i de les llibertats fonamentals;
iii) acords que creïn un marc institucional específic en organitzar procediments de
cooperació;
iv) acords que tinguin repercussions pressupostàries importants per a la Unió;
v) acords que es refereixin a àmbits als quals s'apliqui el procediment legislatiu
ordinari o, si es requereix l'aprovació del Parlament Europeu, el procediment
legislatiu especial.
En cas d'urgència, el Parlament Europeu i el Consell poden convenir en un termini per a
l'aprovació.
b) amb la consulta prèvia al Parlament Europeu en la resta de casos. El Parlament Europeu
ha d'emetre el seu dictamen en un termini que el Consell pot fixar segons la urgència. Si
no s'ha emès un dictamen quan finalitzi aquest termini, el Consell es pot pronunciar.
7. No obstant el que disposen els apartats 5, 6 i 9, el Consell, quan subscrigui un acord,
pot autoritzar el negociador a aprovar, en nom de la Unió, les modificacions de l'acord
per a l'adopció de les quals aquest prevegi un procediment simplificat o la intervenció
d'un òrgan creat per l'acord. El Consell pot supeditar l'autorització esmentada a condicions
específiques.
8. El Consell s'ha de pronunciar per majoria qualificada durant tot el procediment.
Tanmateix, el Consell s'ha de pronunciar per unanimitat quan l'acord es refereixi a un
àmbit en què es requereixi la unanimitat per a l'adopció d'un acte de la Unió i quan es
tracti d'acords d'associació i dels acords que preveu l'article 212 amb els estats candidats
a l'adhesió. El Consell també s'ha de pronunciar per unanimitat sobre l'acord d'adhesió de
la Unió al Conveni europeu per a la protecció dels drets humans i de les llibertats
fonamentals; la decisió de subscripció d'aquest acord entra en vigor després que l'hagin
aprovat els estats membres, de conformitat amb les seves respectives normes
constitucionals.
9. El Consell ha d'adoptar, a proposta de la Comissió o de l'alt representant de la Unió per
a Afers Exteriors i Política de Seguretat, una decisió per la qual se suspengui l'aplicació
d'un acord i s'estableixin les posicions que s'hagin d'adoptar en nom de la Unió en un
organisme creat per un acord, quan aquest organisme hagi d'adoptar actes que tinguin
efectes jurídics, a excepció dels actes que completin o modifiquin el marc institucional
de l'acord.
10. S'ha d'informar complidament i immediatament el Parlament Europeu en totes les
fases del procediment.
11. Un Estat membre, el Parlament Europeu, el Consell o la Comissió poden sol·licitar el
dictamen del Tribunal de Justícia sobre la compatibilitat amb els Tractats de qualsevol
Portal Jurídic de Catalunya
acord previst. En cas d'un dictamen negatiu del Tribunal de Justícia, l'acord previst no pot
entrar en vigor, llevat d'una modificació d'aquest o una revisió dels Tractats.
Article 219
(antic article 111, apartats 1 a 3 i 5, TCE)
1. No obstant el que disposa l'article 218, el Consell, bé per recomanació del Banc Central
Europeu, bé per recomanació de la Comissió i amb la consulta prèvia al Banc Central
Europeu amb la finalitat d'aconseguir un consens compatible amb l'objectiu de l'estabilitat
de preus, pot subscriure acords formals relatius a un sistema de tipus de canvi per a l'euro
en relació amb les monedes de tercers estats. El Consell s'ha de pronunciar per unanimitat,
amb la consulta prèvia al Parlament Europeu i d'acord amb el procediment que estableix
l'apartat 3.
El Consell, bé per recomanació del Banc Central Europeu, bé per recomanació de la
Comissió i amb la consulta prèvia al Banc Central Europeu amb la finalitat d'aconseguir
un consens compatible amb l'objectiu de l'estabilitat de preus, pot adoptar, ajustar o
abandonar els tipus centrals de l'euro en el sistema de tipus de canvi. El president del
Consell ha d'informar el Parlament Europeu de l'adopció, de l'ajust o de l'abandonament
dels tipus centrals de l'euro.
2. A falta d'un sistema de tipus de canvi respecte d'una o diverses monedes de tercers
estats d'acord amb l'apartat 1, el Consell, bé sobre la base d'una recomanació de la
Comissió i amb la consulta prèvia al Banc Central Europeu, bé sobre la base d'una
recomanació del Banc Central Europeu, pot formular orientacions generals per a la
política de tipus de canvi respecte d'aquestes monedes. Aquestes orientacions generals
s'entenen sense perjudici de l'objectiu fonamental del SEBC de mantenir l'estabilitat de
preus.
3. No obstant el que disposa l'article 218, quan la Unió hagi de negociar acords en matèria
de règim monetari o de règim canviari amb un o diversos tercers estats o organitzacions
internacionals, el Consell, sobre la base d'una recomanació de la Comissió i amb la
consulta prèvia al Banc Central Europeu, ha de decidir sobre les modalitats de negociació
i subscripció dels acords esmentats. Aquestes modalitats de negociació han de garantir
que la Unió expressi una posició única. La Comissió està plenament associada a les
negociacions.
4. Sense perjudici de les competències i dels acords de la Unió sobre la unió econòmica i
monetària, els estats membres poden negociar en els fòrums internacionals i subscriure
acords internacionals.
TÍTOL VI
RELACIONS DE LA UNIÓ AMB LES ORGANITZACIONS
INTERNACIONALS I AMB ELS TERCERS PAÏSOS I DELEGACIONS DE LA
UNIÓ
Article 220
(antics articles 302 a 304 TCE)
1. La Unió ha d'establir qualsevol tipus de cooperació adequada amb els òrgans de les
Nacions Unides i dels seus organismes especialitzats, el Consell d'Europa, l'Organització
Portal Jurídic de Catalunya
per a la Seguretat i la Cooperació a Europa i l'Organització de Cooperació i
Desenvolupament Econòmics.
La Unió també ha de mantenir relacions apropiades amb altres organitzacions
internacionals.
2. L'alt representant de la Unió per a Afers Exteriors i Política de Seguretat i la Comissió
s'han d'encarregar d'aplicar el que disposa aquest article.
Article 221
1. Les delegacions de la Unió a tercers països i davant d'organitzacions internacionals
assumeixen la representació de la Unió.
2. Les delegacions de la Unió estan sota l'autoritat de l'alt representant de la Unió per a
Afers Exteriors i Política de Seguretat. Han d'actuar en estreta cooperació amb les
missions diplomàtiques i consulars dels estats membres.
TÍTOL VII
CLÀUSULA DE SOLIDARITAT
Article 222
1. La Unió i els estats membres han d'actuar conjuntament amb esperit de solidaritat si un
Estat membre és objecte d'un atac terrorista o víctima d'una catàstrofe natural o d'origen
humà. La Unió ha de mobilitzar tots els instruments de què disposi, inclosos els mitjans
militars posats a la seva disposició pels estats membres, per:
a) — prevenir l'amenaça terrorista en el territori dels estats membres;
— protegir les institucions democràtiques i la població civil de possibles atacs
terroristes;
— prestar assistència a un Estat membre en el territori d'aquest, a petició de les
seves autoritats polítiques, en cas d'un atac terrorista;
b) prestar assistència a un Estat membre en el territori d'aquest, a petició de les seves
autoritats polítiques, en cas d'una catàstrofe natural o d'origen humà.
2. Si un Estat membre és objecte d'un atac terrorista o víctima d'una catàstrofe natural o
d'origen humà, a petició de les seves autoritats polítiques els altres estats membres li han
de prestar assistència. A aquest efecte, els estats membres s'han de coordinar en el si del
Consell.
3. Les modalitats d'aplicació per la Unió d'aquesta clàusula de solidaritat s'han de definir
mitjançant una decisió adoptada pel Consell, a proposta conjunta de la Comissió i de l'alt
representant de la Unió per a Afers Exteriors i Política de Seguretat. Quan la decisió
esmentada tingui repercussions en l'àmbit de la defensa, el Consell s'ha de pronunciar de
conformitat amb l'apartat 1 de l'article 31 del Tractat de la Unió Europea. Se n'ha
d'informar el Parlament Europeu.
Als efectes d'aquest apartat, i sense perjudici de l'article 240, el Consell és assistit pel
Comitè Polític i de Seguretat, amb el suport de les estructures creades en el marc de la
política comuna de seguretat i defensa, i pel comitè que preveu l'article 71, que li han de
presentar, si s'escau, dictàmens conjunts.
Portal Jurídic de Catalunya
4. Per assegurar l'eficàcia de l'actuació de la Unió i dels seus estats membres, el Consell
Europeu ha d'avaluar de manera periòdica les amenaces a què s'enfronta la Unió.
SISENA PART
DISPOSICIONS INSTITUCIONALS I FINANCERES
TÍTOL I
DISPOSICIONS INSTITUCIONALS
CAPÍTOL 1
LES INSTITUCIONS
SECCIÓ PRIMERA
EL PARLAMENT EUROPEU
Article 223
(antic article 190, apartats 4 i 5, TCE)
1. El Parlament Europeu ha d'elaborar un projecte encaminat a establir les disposicions
necessàries per fer possible l'elecció dels seus membres per sufragi universal directe,
d'acord amb un procediment uniforme a tots els estats membres o d'acord amb principis
comuns a tots els estats membres.
El Consell ha d'establir les disposicions necessàries per unanimitat d'acord amb un
procediment legislatiu especial, amb l'aprovació prèvia del Parlament Europeu, que s'ha
de pronunciar per majoria dels membres que el componen. Les disposicions esmentades
entren en vigor una vegada que les hagin aprovat els estats membres de conformitat amb
les seves respectives normes constitucionals.
2. El Parlament Europeu ha d'establir mitjançant reglaments adoptats per iniciativa
pròpia, d'acord amb un procediment legislatiu especial, l'estatut i les condicions generals
d'exercici de les funcions dels seus membres, amb el dictamen previ de la Comissió i amb
l'aprovació del Consell. Qualsevol norma o condició relatives al règim fiscal dels
membres o dels antics membres s'ha de decidir en el Consell per unanimitat.
Article 224
(antic article 191, paràgraf segon, TCE)
El Parlament Europeu i el Consell, d'acord amb el procediment legislatiu ordinari, han
d'establir mitjançant reglaments l'estatut dels partits polítics a escala europea, als quals fa
referència l'apartat 4 de l'article 10 del Tractat de la Unió Europea, i en particular les
normes relatives al seu finançament.
Article 225
(antic article 192, paràgraf segon, TCE)
Portal Jurídic de Catalunya
Per decisió de la majoria dels membres que el componen, el Parlament Europeu pot
sol·licitar a la Comissió que presenti les propostes oportunes sobre qualsevol afer que
segons el parer d'aquell requereixi l'elaboració d'un acte de la Unió per a l'aplicació dels
Tractats. Si la Comissió no presenta cap proposta, n'ha de comunicar les raons al
Parlament Europeu.
Article 226
(antic article 193 TCE)
En compliment de les seves comeses i a petició de la quarta part dels membres que el
componen, el Parlament Europeu pot constituir una comissió temporal d'investigació per
examinar, sense perjudici de les competències que els Tractats confereixen a altres
institucions o òrgans, al·legacions d'infracció o de mala administració en l'aplicació del
dret de la Unió, llevat que un òrgan jurisdiccional estigui coneixent dels fets al·legats,
fins que conclogui el procediment jurisdiccional.
L'existència de la comissió temporal d'investigació acaba amb la presentació del seu
informe.
El Parlament Europeu ha de determinar les modalitats d'exercici del dret d'investigació
mitjançant reglaments adoptats per iniciativa pròpia, d'acord amb un procediment
legislatiu especial, amb l'aprovació prèvia del Consell i de la Comissió.
Article 227
(antic article 194 TCE)
Qualsevol ciutadà de la Unió, així com qualsevol persona física o jurídica que resideixi o
tingui el domicili social en un Estat membre, té dret a presentar al Parlament Europeu,
individualment o associat amb altres ciutadans o persones, una petició sobre un afer propi
dels àmbits d'actuació de la Unió que l'afecti directament.
Article 228
(antic article 195 TCE)
1. El Parlament Europeu ha d'elegir un defensor del poble europeu, que està facultat per
rebre les reclamacions de qualsevol ciutadà de la Unió o de qualsevol persona física o
jurídica que resideixi o tingui el domicili social en un Estat membre, relatives a casos de
mala administració en l'acció de les institucions, els òrgans o els organismes de la Unió,
a exclusió del Tribunal de Justícia de la Unió Europea en l'exercici de les seves funcions
jurisdiccionals. Ha d'instruir aquestes reclamacions i n'ha d'informar.
En el compliment de la seva missió, el defensor del poble ha de portar a terme les
investigacions que consideri justificades, bé per iniciativa pròpia, bé sobre la base de les
reclamacions rebudes directament o a través d'un membre del Parlament Europeu, llevat
que els fets al·legats siguin o hagin estat objecte d'un procediment jurisdiccional. Quan
el defensor del poble hagi comprovat un cas de mala administració, ho ha de posar en
coneixement de la institució, l'òrgan o l'organisme interessat, que disposa d'un termini de
tres mesos per exposar la seva posició al defensor del poble. Aquest ha de remetre a
continuació un informe al Parlament Europeu i a la institució, l'òrgan o l'organisme
interessat. La persona de qui emani la reclamació ha de ser informada del resultat
d'aquestes investigacions.
Portal Jurídic de Catalunya
El defensor del poble ha de presentar cada any al Parlament Europeu un informe sobre el
resultat de les seves investigacions.
2. El defensor del poble s'elegeix després de cada elecció del Parlament Europeu per a
tota la legislatura. El seu mandat és renovable.
A petició del Parlament Europeu, el Tribunal de Justícia pot destituir el defensor del poble
si aquest deixa de complir les condicions necessàries per a l'exercici de les seves funcions
o ha comès una falta greu.
3. El defensor del poble ha d'exercir les seves funcions amb total independència. En
l'exercici d'aquestes funcions no ha de sol·licitar ni admetre instruccions de cap govern,
institució, òrgan o organisme. Durant el seu mandat, el defensor del poble no pot exercir
cap altra activitat professional, ja sigui retribuïda o no.
4. El Parlament Europeu ha de fixar, mitjançant reglaments adoptats per iniciativa pròpia,
d'acord amb un procediment legislatiu especial, l'Estatut i les condicions generals
d'exercici de les funcions del defensor del poble, amb el dictamen previ de la Comissió i
amb l'aprovació del Consell.
Article 229
(antic article 196 TCE)
El Parlament Europeu celebra cada any un període de sessions. Es reuneix sense
necessitat d'una convocatòria prèvia el segon dimarts de març.
El Parlament Europeu es pot reunir en un període parcial de sessions extraordinari a
petició de la majoria dels membres que el componen, del Consell o de la Comissió.
Article 230
(antic article 197, paràgrafs segon, tercer i quart, TCE)
La Comissió pot assistir a totes les sessions del Parlament Europeu i ha de comparèixer
davant seu si ho sol·licita.
La Comissió ha de contestar oralment o per escrit a totes les preguntes que li formulin el
Parlament Europeu o els seus membres.
El Consell Europeu i el Consell han de comparèixer davant del Parlament Europeu en les
condicions fixades pel Reglament intern del Consell Europeu i pel del Consell.
Article 231
(antic article 198 TCE)
Llevat d'una disposició en contra dels Tractats, el Parlament Europeu ha de decidir per
majoria dels vots emesos.
El Reglament intern n'ha de fixar el quòrum.
Article 232
(antic article 199 TCE)
El Parlament Europeu ha d'establir el seu propi Reglament intern per majoria dels
membres que el componen.
Portal Jurídic de Catalunya
Els documents del Parlament Europeu s'han de publicar en la forma que preveuen els
Tractats i el Reglament esmentat.
Article 233
(antic article 200 TCE)
El Parlament Europeu ha de procedir a la discussió, en una sessió pública, de l'informe
general anual que li ha de presentar la Comissió.
Article 234
(antic article 201 TCE)
El Parlament Europeu, en cas que se li sotmeti una moció de censura sobre la gestió de la
Comissió, només es pot pronunciar sobre aquesta moció transcorreguts tres dies com a
mínim des de la data de la seva presentació i en una votació pública.
Si la moció de censura s'aprova per majoria de dos terços dels vots emesos que
representin, al seu torn, la majoria dels diputats que componen el Parlament Europeu, els
membres de la Comissió han de dimitir col·lectivament dels seus càrrecs i l'alt
representant de la Unió per a Afers Exteriors i Política de Seguretat ha de dimitir del
càrrec que exerceix a la Comissió. Han de romandre en els seus càrrecs i continuar
despatxant els afers d'administració ordinària fins que siguin substituïts de conformitat
amb l'article 17 del Tractat de la Unió Europea. En aquest cas, el mandat dels membres
de la Comissió designats per substituir-los expira en la data en què hauria expirat el
mandat dels membres de la Comissió obligats a dimitir col·lectivament dels seus càrrecs.
SECCIÓ SEGONA
EL CONSELL EUROPEU
Article 235
1. En cas de votació, cada membre del Consell Europeu pot actuar en representació d'un
sol dels altres membres.
L'apartat 4 de l'article 16 del Tractat de la Unió Europea i l'apartat 2 de l'article 238 del
present Tractat s'apliquen al Consell Europeu quan es pronunciï per majoria qualificada.
El president del Consell Europeu i el president de la Comissió no participen en les
votacions del Consell Europeu quan aquest es pronunciï per votació.
L'abstenció dels membres presents o representats no obsta a l'adopció dels acords del
Consell Europeu que requereixin unanimitat.
2. El Consell Europeu pot invitar el president del Parlament Europeu a comparèixer
davant seu.
3. El Consell Europeu s'ha de pronunciar per majoria simple en les qüestions de
procediment i per aprovar el seu Reglament intern.
4. El Consell Europeu és assistit per la Secretaria General del Consell.
Article 236
El Consell Europeu ha d'adoptar per majoria qualificada:
Portal Jurídic de Catalunya
a) una decisió per la qual s'estableixi la llista de les formacions del Consell, diferents de
la d'Afers Generals i la d'Afers Exteriors, de conformitat amb l'apartat 6 de l'article 16 del
Tractat de la Unió Europea;
b) una decisió relativa a la presidència de les formacions del Consell, a excepció de la
d'Afers Exteriors, de conformitat amb l'apartat 9 de l'article 16 del Tractat de la Unió
Europea.
SECCIÓ TERCERA
EL CONSELL
Article 237
(antic article 204 TCE)
El Consell es reuneix per convocatòria del seu president, a iniciativa d'aquest, d'un dels
seus membres o de la Comissió.
Article 238
(antic article 205, apartats 1 i 2, TCE)
1. Quan hagi d'adoptar un acord per majoria simple, el Consell s'ha de pronunciar per
majoria dels membres que el componen.
2. No obstant el que disposa l'apartat 4 de l'article 16 del Tractat de la Unió Europea, a
partir de l'1 de novembre de 2014, a reserva de les disposicions fixades en el Protocol
sobre les disposicions transitòries, quan el Consell no actuï a proposta de la Comissió o
de l'alt representant de la Unió per a Afers Exteriors i Política de Seguretat, la majoria
qualificada es defineix com un mínim del 72% dels membres del Consell que representi
estats membres que reuneixin com a mínim el 65% de la població de la Unió.
3. A partir de l'1 de novembre de 2014, a reserva de les disposicions fixades en el Protocol
sobre les disposicions transitòries, en els casos en què, en aplicació dels Tractats, no tots
els membres del Consell participin en la votació, la majoria qualificada es defineix de la
manera següent:
a) La majoria qualificada es defineix com un mínim del 55% dels membres del Consell
que representi estats membres participants que reuneixin com a mínim el 65% de la
població d'aquests estats.
Una minoria de bloqueig està composta almenys pel nombre mínim de membres del
Consell que representi més del 35% de la població dels estats membres participants, més
un membre; a falta d'això, la majoria qualificada es considera assolida.
b) No obstant el que disposa la lletra a), quan el Consell no actuï a proposta de la Comissió
o de l'alt representant de la Unió per a Afers Exteriors i Política de Seguretat, la majoria
qualificada es defineix com un mínim del 72% dels membres del Consell que representi
estats membres participants que reuneixin com a mínim el 65% de la població d'aquests
estats.
4. Les abstencions dels membres presents o representats no impedeixen l'adopció dels
acords del Consell que requereixin unanimitat.
Article 239
Portal Jurídic de Catalunya
(antic article 206 TCE)
En cas de votació, cada membre del Consell pot actuar en representació d'un sol dels
altres membres.
Article 240
(antic article 207 TCE)
1. Un Comitè compost per representants permanents dels governs dels estats membres
s'ha d'encarregar de preparar els treballs del Consell i de dur a terme les tasques que aquest
li confiï. El Comitè pot adoptar decisions de procediment en els casos que estableixi el
Reglament intern del Consell.
2. El Consell és assistit per una Secretaria General, que està sota la responsabilitat d'un
secretari general nomenat pel Consell.
El Consell ha de decidir per majoria simple l'organització de la Secretaria General.
3. El Consell s'ha de pronunciar per majoria simple en les qüestions de procediment i per
aprovar el seu Reglament intern.
Article 241
(antic article 208 TCE)
El Consell, per majoria simple, pot demanar a la Comissió que efectuï tots els estudis que
aquest consideri oportuns per a la consecució dels objectius comuns i que li sotmeti les
propostes pertinents. Si la Comissió no presenta cap proposta, n'ha de comunicar les raons
al Consell.
Article 242
(antic article 209 TCE)
El Consell, per majoria simple, ha d'establir, amb la consulta a la Comissió, els estatuts
dels comitès que preveuen els Tractats.
Article 243
(antic article 210 TCE)
El Consell ha de fixar els sous, les dietes i les pensions del president del Consell Europeu,
del president de la Comissió, de l'alt representant de la Unió per a Afers Exteriors i
Política de Seguretat, dels membres de la Comissió, dels presidents, membres i secretaris
del Tribunal de Justícia de la Unió Europea i del secretari general del Consell. També ha
de fixar qualssevol altres emoluments de caràcter retributiu.
SECCIÓ QUARTA
LA COMISSIÓ
Article 244
De conformitat amb l'apartat 5 de l'article 17 del Tractat de la Unió Europea, els membres
de la Comissió s'elegeixen mitjançant un sistema de rotació establert per unanimitat pel
Consell Europeu, basat en els principis següents:
Portal Jurídic de Catalunya
a) Els estats membres s'han de tractar en condicions de rigorosa igualtat pel que fa a la
determinació de l'ordre de torn i del període de permanència dels seus nacionals a la
Comissió; per tant, la diferència entre el nombre total dels mandats que exerceixin
nacionals de dos estats membres determinats mai no pot ser superior a u.
b) Amb subjecció al que disposa la lletra a), cadascuna de les comissions successives s'ha
de constituir de manera que reflecteixi satisfactòriament la diversitat demogràfica i
geogràfica del conjunt dels estats membres.
Article 245
(antic article 213 TCE)
Els membres de la Comissió s'han d'abstenir de qualsevol acte incompatible amb el
caràcter de les seves funcions. Els estats membres n'han de respectar la independència i
no han d'intentar influir-hi en l'exercici de les seves funcions.
Els membres de la Comissió no poden exercir, mentre duri el seu mandat, cap altra
activitat professional, retribuïda o no. En el moment d'assumir les seves funcions, s'han
de comprometre solemnement a respectar, mentre duri el seu mandat i fins i tot després
que finalitzi, les obligacions derivades del seu càrrec i, en especial, els deures d'honestedat
i discreció, quant a l'acceptació, una vegada acabat el seu mandat, de determinades
funcions o beneficis. En cas d'incompliment d'aquestes obligacions, el Tribunal de
Justícia, a instància del Consell, per majoria simple, o de la Comissió, pot declarar, segons
els casos, el seu cessament en les condicions que preveu l'article 247 o la privació del dret
de l'interessat a la pensió o de qualsevol altre benefici substitutiu.
Article 246
(antic article 215 TCE)
A part dels casos de renovació periòdica i defunció, el mandat dels membres de la
Comissió conclou individualment per dimissió voluntària o cessament.
El membre dimissionari, destituït o mort ha de ser substituït per la resta del seu mandat
per un nou membre de la mateixa nacionalitat, nomenat pel Consell, de comú acord amb
el president de la Comissió, amb la consulta prèvia al Parlament Europeu i d'acord amb
els criteris que estableix el paràgraf segon de l'apartat 3 de l'article 17 del Tractat de la
Unió Europea.
El Consell, per unanimitat i a proposta del president de la Comissió, pot decidir que no
escau aquesta substitució, en particular quan quedi poc temps perquè acabi el mandat del
membre esmentat.
En cas de dimissió, cessament o defunció, el president ha de ser substituït pel temps que
falti per acabar el mandat. Per substituir-lo és aplicable el procediment que preveu el
paràgraf primer de l'apartat 7 de l'article 17 del Tractat de la Unió Europea.
En cas de dimissió voluntària, cessament o defunció, l'alt representant de la Unió per a
Afers Exteriors i Política de Seguretat ha de ser substituït per la resta del seu mandat, de
conformitat amb l'apartat 1 de l'article 18 del Tractat de la Unió Europea.
En cas de dimissió voluntària de tots els membres de la Comissió, aquests han de
romandre en els seus càrrecs i continuar despatxant els afers d'administració ordinària
fins que siguin substituïts, per la resta del seu mandat, de conformitat amb l'article 17 del
Tractat de la Unió Europea.
Portal Jurídic de Catalunya
Article 247
(antic article 216 TCE)
Qualsevol membre de la Comissió que deixi de complir les condicions necessàries per
exercir les seves funcions o hagi comès una falta greu pot ser destituït pel Tribunal de
Justícia, a instància del Consell, per majoria simple, o de la Comissió.
Article 248
(antic article 217, apartat 2, TCE)
Sense perjudici de l'apartat 4 de l'article 18 del Tractat de la Unió Europea, les
responsabilitats que incumbeixen a la Comissió les ha d'estructurar i repartir el president
entre els seus membres, de conformitat amb el que disposa l'apartat 6 de l'article 17 del
Tractat esmentat. El president pot reorganitzar el repartiment de les responsabilitats
esmentades al llarg del seu mandat. Els membres de la Comissió han d'exercir les funcions
que els atribueixi el president sota l'autoritat d'aquest.
Article 249
(antics articles 218, apartat 2, i 212 TCE)
1. La Comissió ha d'establir el seu Reglament intern per tal d'assegurar el seu
funcionament i el dels seus serveis. La Comissió ha de publicar aquest Reglament.
2. La Comissió ha de publicar cada any, almenys un mes abans de l'obertura del període
de sessions del Parlament Europeu, un informe general sobre les activitats de la Unió.
Article 250
(antic article 219 TCE)
Els acords de la Comissió s'han d'adoptar per majoria dels seus membres.
El seu Reglament intern n'ha de fixar el quòrum.
SECCIÓ CINQUENA
EL TRIBUNAL DE JUSTÍCIA DE LA UNIÓ EUROPEA
Article 251
(antic article 221 TCE)
El Tribunal de Justícia actua en sales o en Gran Sala, de conformitat amb les normes que
estableix sobre això l'Estatut del Tribunal de Justícia de la Unió Europea.
Quan l'Estatut ho disposi, el Tribunal de Justícia també pot actuar en Ple.
Article 252
(antic article 222 TCE)
El Tribunal de Justícia és assistit per vuit advocats generals. Si el Tribunal de Justícia ho
sol·licita, el Consell, per unanimitat, pot augmentar el nombre d'advocats generals.
Portal Jurídic de Catalunya
La funció de l'advocat general consisteix a presentar públicament, amb tota imparcialitat
i independència, conclusions motivades sobre els afers que, de conformitat amb l'Estatut
del Tribunal de Justícia de la Unió Europea, requereixin la seva intervenció.
Article 253
(antic article 223 TCE)
Els jutges i els advocats generals del Tribunal de Justícia, elegits entre personalitats que
ofereixin absolutes garanties d'independència i que compleixin les condicions requerides
per exercir, en els seus respectius països, les més altes funcions jurisdiccionals o que
siguin jurisconsults de reconeguda competència, els han de designar de comú acord els
governs dels estats membres per un període de sis anys, després de consultar el comitè a
què es refereix l'article 255.
Cada tres anys té lloc una renovació parcial dels jutges i advocats generals, en les
condicions que estableixi l'Estatut del Tribunal de Justícia de la Unió Europea.
Els jutges elegeixen d'entre ells el president del Tribunal de Justícia per un període de tres
anys. El seu mandat és renovable.
Els jutges i els advocats generals sortints poden ser designats novament.
El Tribunal de Justícia ha de nomenar el seu secretari i n'ha d'establir l'estatut.
El Tribunal de Justícia ha d'establir el seu Reglament de procediment. Aquest Reglament
requereix l'aprovació del Consell.
Article 254
(antic article 224 TCE)
El nombre de jutges del Tribunal General l'ha de fixar l'Estatut del Tribunal de Justícia
de la Unió Europea. L'Estatut pot disposar que el Tribunal General sigui assistit per
advocats generals.
Els membres del Tribunal General s'elegeixen entre persones que ofereixin absolutes
garanties d'independència i que tinguin la capacitat necessària per exercir altes funcions
jurisdiccionals. Els han de designar de comú acord els governs dels estats membres per
un període de sis anys, després de consultar el comitè a què es refereix l'article 255. Cada
tres anys té lloc una renovació parcial. Els membres sortints poden ser designats
novament.
Els jutges elegeixen d'entre ells el president del Tribunal General per un període de tres
anys. El seu mandat és renovable.
El Tribunal General ha de nomenar el seu secretari i n'ha d'establir l'estatut.
El Tribunal General ha d'establir el seu Reglament de procediment d'acord amb el
Tribunal de Justícia. Aquest Reglament requereix l'aprovació del Consell.
Llevat d'una disposició en contra de l'Estatut del Tribunal de Justícia de la Unió Europea,
les disposicions dels Tractats relatives al Tribunal de Justícia són aplicables al Tribunal
General.
Article 255
Portal Jurídic de Catalunya
S'ha de constituir un comitè perquè es pronunciï sobre la idoneïtat dels candidats per a
l'exercici de les funcions de jutge i advocat general del Tribunal de Justícia i del Tribunal
General, abans que els governs dels estats membres procedeixin als nomenaments de
conformitat amb els articles 253 i 254.
El comitè ha d'estar compost per set personalitats elegides d'entre antics membres del
Tribunal de Justícia i del Tribunal General, membres dels òrgans jurisdiccionals nacionals
superiors i juristes de reconeguda competència, un dels quals l'ha de proposar el
Parlament Europeu. El Consell ha d'adoptar una decisió per la qual s'estableixin les
normes de funcionament del comitè, així com una decisió per la qual es designin els seus
membres. El Consell s'ha de pronunciar per iniciativa del president del Tribunal de
Justícia.
Article 256
(antic article 225 TCE)
1. El Tribunal General és competent per conèixer en primera instància dels recursos que
preveuen els articles 263, 265, 268, 270 i 272, a excepció dels que s'atribueixin a un
tribunal especialitzat creat en virtut de l'article 257 i dels que l'Estatut reservi al Tribunal
de Justícia. L'Estatut pot establir que el Tribunal General sigui competent en altres
categories de recursos.
Contra les resolucions dictades pel Tribunal General en virtut d'aquest apartat es pot
interposar recurs de cassació davant del Tribunal de Justícia limitat a les qüestions de
dret, en les condicions i dins dels límits que fixi l'Estatut.
2. El Tribunal General és competent per conèixer dels recursos que s'interposin contra les
resolucions dels tribunals especialitzats.
Les resolucions dictades pel Tribunal General en virtut d'aquest apartat les pot reexaminar
amb caràcter excepcional el Tribunal de Justícia, en les condicions i dins dels límits que
fixi l'Estatut, en cas de risc greu que es vulneri la unitat o la coherència del dret de la
Unió.
3. El Tribunal General és competent per conèixer de les qüestions prejudicials,
plantejades en virtut de l'article 267, en matèries específiques determinades per l'Estatut.
Quan el Tribunal General consideri que l'afer requereix una resolució de principi que
pugui afectar la unitat o la coherència del dret de la Unió, pot remetre l'afer davant del
Tribunal de Justícia perquè aquest resolgui.
Les resolucions dictades pel Tribunal General sobre qüestions prejudicials les pot
reexaminar amb caràcter excepcional el Tribunal de Justícia, en les condicions i dins dels
límits que fixi l'Estatut, en cas de risc greu que es vulneri la unitat o la coherència del dret
de la Unió.
Article 257
(antic article 225 A TCE)
El Parlament Europeu i el Consell, d'acord amb el procediment legislatiu ordinari, poden
crear tribunals especialitzats adjunts al Tribunal General, encarregats de conèixer en
primera instància de determinades categories de recursos interposats en matèries
específiques. El Parlament Europeu i el Consell s'han de pronunciar mitjançant
Portal Jurídic de Catalunya
reglaments, bé a proposta de la Comissió i amb la consulta prèvia al Tribunal de Justícia,
bé a instància del Tribunal de Justícia i amb la consulta prèvia a la Comissió.
El reglament pel qual es creï un tribunal especialitzat ha de fixar les normes relatives a la
composició d'aquest tribunal i ha de precisar l'abast de les competències que se li
atribueixin.
Contra les resolucions dictades pels tribunals especialitzats es pot interposar davant del
Tribunal General un recurs de cassació limitat a les qüestions de dret o, quan el reglament
relatiu a la creació del tribunal especialitzat ho prevegi, un recurs d'apel·lació referent
també a les qüestions de fet.
Els membres dels tribunals especialitzats s'elegeixen entre persones que ofereixin
absolutes garanties d'independència i que tinguin la capacitat necessària per exercir
funcions jurisdiccionals. Els ha de designar el Consell per unanimitat.
Els tribunals especialitzats han d'establir el seu Reglament de procediment d'acord amb
el Tribunal de Justícia. Aquest Reglament requereix l'aprovació del Consell.
Llevat d'una disposició en contra del Reglament pel qual es creï el tribunal especialitzat,
les disposicions dels Tractats relatives al Tribunal de Justícia de la Unió Europea i les
disposicions de l'Estatut del Tribunal de Justícia de la Unió Europea són aplicables als
tribunals especialitzats. El títol I de l'Estatut i el seu article 64 s'apliquen en tot cas als
tribunals especialitzats.
Article 258
(antic article 226 TCE)
Si la Comissió considera que un Estat membre ha incomplert una de les obligacions que
li incumbeixen en virtut dels Tractats, n'ha d'emetre un dictamen motivat, després d'haver
ofert a aquest Estat la possibilitat de presentar les seves observacions.
Si l'Estat de què es tracti no s'até a aquest dictamen en el termini determinat per la
Comissió, aquesta pot recórrer al Tribunal de Justícia de la Unió Europea.
Article 259
(antic article 227 TCE)
Qualsevol Estat membre pot recórrer al Tribunal de Justícia de la Unió Europea, si
considera que un altre Estat membre ha incomplert una de les obligacions que li
incumbeixen en virtut dels Tractats.
Abans que un Estat membre interposi, contra un altre Estat membre, un recurs fundat en
un suposat incompliment de les obligacions que li incumbeixen en virtut dels Tractats, ha
de sotmetre l'afer a la Comissió.
La Comissió ha d'emetre un dictamen motivat, una vegada que els estats interessats hagin
tingut la possibilitat de formular les seves observacions per escrit i oralment en un
procediment contradictori.
Si la Comissió no ha emès el dictamen en el termini de tres mesos des de la data de la
sol·licitud, la falta de dictamen no és obstacle per poder recórrer al Tribunal.
Article 260
Portal Jurídic de Catalunya
(antic article 228 TCE)
1. Si el Tribunal de Justícia de la Unió Europea declara que un Estat membre ha
incomplert una de les obligacions que li incumbeixen en virtut dels Tractats, aquest Estat
està obligat a adoptar les mesures necessàries per a l'execució de la sentència del Tribunal.
2. Si la Comissió considera que l'Estat membre afectat no ha adoptat les mesures
necessàries per a l'execució de la sentència del Tribunal, pot sotmetre l'afer al Tribunal
de Justícia de la Unió Europea, després d'haver ofert a aquest Estat la possibilitat de
presentar les seves observacions. La Comissió ha d'indicar l'import de la suma a preu fet
o de la multa coercitiva que hagi de pagar l'Estat membre afectat i que consideri adaptat
a les circumstàncies.
Si el Tribunal declara que l'Estat membre afectat ha incomplert la seva sentència, li pot
imposar el pagament d'una suma a preu fet o d'una multa coercitiva.
Aquest procediment s'entén sense perjudici del que disposa l'article 259.
3. Quan la Comissió presenti un recurs davant del Tribunal de Justícia de la Unió Europea
en virtut de l'article 258 perquè consideri que l'Estat membre afectat ha incomplert
l'obligació d'informar sobre les mesures de transposició d'una directiva adoptada d'acord
amb un procediment legislatiu, pot indicar, si ho considera oportú, l'import de la suma a
preu fet o de la multa coercitiva que hagi de pagar l'Estat esmentat i que consideri adaptat
a les circumstàncies.
Si el Tribunal comprova l'existència de l'incompliment, pot imposar a l'Estat membre
afectat el pagament d'una suma a preu fet o d'una multa coercitiva dins del límit de
l'import indicat per la Comissió. L'obligació de pagament té efecte en la data que fixi el
Tribunal en la sentència.
Article 261
(antic article 229 TCE)
Els reglaments adoptats conjuntament pel Parlament Europeu i el Consell, i pel Consell,
en virtut de les disposicions dels Tractats, poden atribuir al Tribunal de Justícia de la Unió
Europea una competència jurisdiccional plena respecte de les sancions que prevegin els
reglaments esmentats.
Article 262
(antic article 229 A TCE)
Sense perjudici de la resta de disposicions dels Tractats, el Consell, per unanimitat,
d'acord amb un procediment legislatiu especial i amb la consulta prèvia al Parlament
Europeu, pot adoptar disposicions destinades a atribuir al Tribunal de Justícia de la Unió
Europea, en la mesura que el Consell determini, la competència per resoldre litigis relatius
a l'aplicació dels actes adoptats sobre la base dels Tractats pels quals es creen títols
europeus de propietat intel·lectual o industrial. Aquestes disposicions entren en vigor
quan les hagin aprovat els estats membres de conformitat amb les seves respectives
normes constitucionals.
Article 263
(antic article 230 TCE)
Portal Jurídic de Catalunya
El Tribunal de Justícia de la Unió Europea ha de controlar la legalitat dels actes
legislatius, dels actes del Consell, de la Comissió i del Banc Central Europeu que no
siguin recomanacions o dictàmens, i dels actes del Parlament Europeu i del Consell
Europeu destinats a produir efectes jurídics davant de tercers. També ha de controlar la
legalitat dels actes dels òrgans o organismes de la Unió destinats a produir efectes jurídics
davant de tercers.
Amb aquesta finalitat, el Tribunal de Justícia de la Unió Europea és competent per
pronunciar-se sobre els recursos per incompetència, vicis substancials de forma, violació
dels Tractats o de qualsevol norma jurídica relativa a la seva execució, o desviació de
poder, interposats per un Estat membre, el Parlament Europeu, el Consell o la Comissió.
El Tribunal de Justícia de la Unió Europea és competent en les mateixes condicions per
pronunciar-se sobre els recursos interposats pel Tribunal de Comptes, pel Banc Central
Europeu i pel Comitè de les Regions amb la finalitat de salvaguardar prerrogatives
d'aquests.
Qualsevol persona física o jurídica pot interposar un recurs, en les condicions que
preveuen els paràgrafs primer i segon, contra els actes dels quals sigui destinatària o que
l'afectin directament i individualment i contra els actes reglamentaris que l'afectin
directament i que no incloguin mesures d'execució.
Els actes pels quals es creen els òrgans i organismes de la Unió poden preveure condicions
i procediments específics per als recursos presentats per persones físiques o jurídiques
contra actes dels òrgans o organismes esmentats destinats a produir efectes jurídics davant
d'aquests.
Els recursos que preveu aquest article s'han d'interposar en el termini de dos mesos a
partir, segons els casos, de la publicació de l'acte, de la seva notificació al recurrent o, a
falta d'això, des del dia en què aquest n'hagi tingut coneixement.
Article 264
(antic article 231 TCE)
Si el recurs és fundat, el Tribunal de Justícia de la Unió Europea ha de declarar nul i sense
cap valor ni efecte l'acte impugnat.
Tanmateix, el Tribunal ha d'indicar, si ho considera necessari, els efectes de l'acte declarat
nul que s'hagin de considerar definitius.
Article 265
(antic article 232 TCE)
En cas que, en violació dels Tractats, el Parlament Europeu, el Consell Europeu, el
Consell, la Comissió o el Banc Central Europeu s'abstinguin de pronunciar-se, els estats
membres i les altres institucions de la Unió poden recórrer al Tribunal de Justícia de la
Unió Europea per tal que declari aquesta violació. Aquest article s'aplica, en les mateixes
condicions, als òrgans i organismes de la Unió que s'abstinguin de pronunciar-se.
Aquest recurs tan sols és admissible si la institució, l'òrgan o l'organisme de què es tracti
han estat requerits prèviament perquè actuïn. Si transcorregut un termini de dos mesos, a
partir d'aquest requeriment, la institució, l'òrgan o l'organisme no ha definit la seva
posició, el recurs es pot interposar dins d'un nou termini de dos mesos.
Portal Jurídic de Catalunya
Qualsevol persona física o jurídica pot recórrer en una queixa al Tribunal, en les
condicions que assenyalen els paràgrafs precedents, perquè una de les institucions, o un
dels òrgans o organismes de la Unió no li hagi adreçat un acte diferent d'una recomanació
o d'un dictamen.
Article 266
(antic article 233 TCE)
La institució, l'òrgan o l'organisme del qual emani l'acte anul·lat, o l'abstenció del qual
hagi estat declarada contrària als Tractats, estan obligats a adoptar les mesures necessàries
per a l'execució de la sentència del Tribunal de Justícia de la Unió Europea.
Aquesta obligació s'entén sense perjudici de la que pugui resultar de l'aplicació del
paràgraf segon de l'article 340.
Article 267
(antic article 234 TCE)
El Tribunal de Justícia de la Unió Europea és competent per pronunciar-se, amb caràcter
prejudicial:
a) sobre la interpretació dels Tractats;
b) sobre la validesa i la interpretació dels actes adoptats per les institucions, els òrgans o
els organismes de la Unió.
Quan es plantegi una qüestió d'aquesta naturalesa davant d'un òrgan jurisdiccional d'un
dels estats membres, aquest òrgan pot demanar al Tribunal que es pronunciï sobre aquesta
qüestió, si considera necessària una decisió sobre això per poder emetre la seva resolució.
Quan es plantegi una qüestió d'aquest tipus en un afer pendent davant d'un òrgan
jurisdiccional nacional, les decisions del qual no siguin susceptibles d'un ulterior recurs
judicial de dret intern, aquest òrgan està obligat a sotmetre la qüestió al Tribunal.
Quan es plantegi una qüestió d'aquest tipus en un afer pendent davant d'un òrgan
jurisdiccional nacional en relació amb una persona privada de llibertat, el Tribunal de
Justícia de la Unió Europea s'ha de pronunciar com més aviat millor.
Article 268
(antic article 235 TCE)
El Tribunal de Justícia de la Unió Europea és competent per conèixer dels litigis relatius
a la indemnització per danys a què es refereixen els paràgrafs segon i tercer de l'article
340.
Article 269
El Tribunal de Justícia és competent per pronunciar-se sobre la legalitat d'un acte adoptat
pel Consell Europeu o pel Consell en virtut de l'article 7 del Tractat de la Unió Europea,
només a petició de l'Estat membre objecte de la constatació del Consell Europeu o del
Consell i únicament pel que fa al respecte de les disposicions de procediment que
estableix l'article esmentat.
Portal Jurídic de Catalunya
Aquesta petició s'ha de presentar en el termini d'un mes a partir de la constatació. El
Tribunal s'ha de pronunciar en el termini d'un mes a partir de la data de la petició.
Article 270
(antic article 236 TCE)
El Tribunal de Justícia de la Unió Europea és competent per pronunciar-se sobre
qualsevol litigi entre la Unió i els seus agents dins dels límits i en les condicions que
estableixin l'Estatut dels funcionaris de la Unió i el règim aplicable als altres agents de la
Unió.
Article 271
(antic article 237 TCE)
El Tribunal de Justícia de la Unió Europea és competent, dins dels límits que s'assenyalen
a continuació, per conèixer dels litigis relatius:
a) al compliment de les obligacions dels estats membres que es deriven dels Estatuts del
Banc Europeu d'Inversions. El Consell d'Administració del Banc té, sobre això, les
competències que l'article 258 atribueix a la Comissió;
b) als acords del Consell de Governadors del Banc. Qualsevol Estat membre, la Comissió
i el Consell d'Administració del Banc poden interposar un recurs en aquesta matèria, en
les condicions que preveu l'article 263;
c) als acords del Consell d'Administració del Banc. Només poden interposar recurs contra
aquests acords els estats membres o la Comissió, en les condicions que estableix l'article
263 i únicament per vici de forma en el procediment que preveuen els apartats 2, 5, 6 i 7
de l'article 19 dels estatuts del Banc;
d) al compliment per part dels bancs centrals nacionals de les obligacions que es deriven
dels Tractats i dels Estatuts del SEBC i del BCE. El Consell de Govern del Banc Central
Europeu disposa sobre això, davant dels bancs centrals nacionals, dels poders que l'article
258 reconeix a la Comissió respecte dels estats membres. Si el Tribunal declara que un
banc central nacional ha incomplert una de les obligacions que li incumbeixen en virtut
dels Tractats, aquest banc està obligat a adoptar les mesures necessàries per a l'execució
de la sentència del Tribunal.
Article 272
(antic article 238 TCE)
El Tribunal de Justícia de la Unió Europea és competent per jutjar en virtut d'una clàusula
compromissòria continguda en un contracte de dret públic o de dret privat subscrit per la
Unió o pel seu compte.
Article 273
(antic article 239 TCE)
El Tribunal de Justícia és competent per pronunciar-se sobre qualsevol controvèrsia entre
estats membres relacionada amb l'objecte dels Tractats, si aquesta controvèrsia se li
sotmet en virtut d'un compromís.
Portal Jurídic de Catalunya
Article 274
(antic article 240 TCE)
Sense perjudici de les competències que els Tractats atribueixen al Tribunal de Justícia
de la Unió Europea, els litigis en els quals la Unió sigui part no es poden sostreure, per
aquest motiu, a la competència de les jurisdiccions nacionals.
Article 275
El Tribunal de Justícia de la Unió Europea no és competent per pronunciar-se sobre les
disposicions relatives a la política exterior i de seguretat comuna ni sobre els actes
adoptats sobre la base d'aquestes.
No obstant això, el Tribunal de Justícia és competent per controlar el respecte de l'article
40 del Tractat de la Unió Europea i per pronunciar-se sobre els recursos interposats en les
condicions que preveu el paràgraf quart de l'article 263 del present Tractat i relatius al
control de la legalitat de les decisions adoptades pel Consell en virtut del capítol 2 del
títol V del Tractat de la Unió Europea per les quals s'estableixin mesures restrictives
davant de persones físiques o jurídiques.
Article 276
En l'exercici de les seves atribucions respecte de les disposicions dels capítols 4 i 5 del
títol V de la tercera part relatives a l'espai de llibertat, seguretat i justícia, el Tribunal de
Justícia de la Unió Europea no és competent per comprovar la validesa o proporcionalitat
d'operacions efectuades per la policia o altres serveis amb funcions coercitives d'un Estat
membre, ni per pronunciar-se sobre l'exercici de les responsabilitats que incumbeixen als
estats membres respecte del manteniment de l'ordre públic i de la salvaguarda de la
seguretat interior.
Article 277
(antic article 241 TCE)
►C1 Encara que hagi expirat el termini que preveu el paràgraf sisè de l'article 263,
qualsevol de les parts ◄ d'un litigi en el qual es qüestioni un acte d'abast general adoptat
per una institució, un òrgan o un organisme de la Unió pot recórrer al Tribunal de Justícia
de la Unió Europea al·legant la inaplicabilitat de l'acte esmentat pels motius que preveu
el paràgraf segon de l'article 263.
Article 278
(antic article 242 TCE)
Els recursos interposats davant del Tribunal de Justícia de la Unió Europea no tenen efecte
suspensiu. Tanmateix, el Tribunal pot ordenar, si considera que les circumstàncies ho
exigeixen, la suspensió de l'execució de l'acte impugnat.
Article 279
(antic article 243 TCE)
El Tribunal de Justícia de la Unió Europea pot ordenar les mesures provisionals
necessàries en els afers de què estigui coneixent.
Portal Jurídic de Catalunya
Article 280
(antic article 244 TCE)
Les sentències del Tribunal de Justícia de la Unió Europea tenen força executiva en les
condicions que estableix l'article 299.
Article 281
(antic article 245 TCE)
L'Estatut del Tribunal de Justícia de la Unió Europea s'ha de fixar en un protocol
independent.
El Parlament Europeu i el Consell, d'acord amb el procediment legislatiu ordinari, poden
modificar les disposicions de l'Estatut, a excepció del títol I i l'article 64. El Parlament
Europeu i el Consell s'han de pronunciar bé a petició del Tribunal de Justícia i amb la
consulta prèvia a la Comissió, bé a proposta de la Comissió i amb la consulta prèvia al
Tribunal de Justícia.
SECCIÓ SISENA
EL BANC CENTRAL EUROPEU
Article 282
1. El Banc Central Europeu i els bancs centrals nacionals constitueixen el Sistema
Europeu de Bancs Centrals (SEBC). El Banc Central Europeu i els bancs centrals
nacionals dels estats membres la moneda dels quals és l'euro, que constitueixen
l'Eurosistema, han de dirigir la política monetària de la Unió.
2. El SEBC està dirigit pels òrgans rectors del Banc Central Europeu. L'objectiu principal
del SEBC és mantenir l'estabilitat de preus. Sense perjudici d'aquest objectiu, ha de
prestar suport a les polítiques econòmiques generals de la Unió per contribuir a la
consecució dels objectius d'aquesta.
3. El Banc Central Europeu té personalitat jurídica. Li correspon en exclusiva autoritzar
l'emissió de l'euro. És independent en l'exercici de les seves competències i en la gestió
de les seves finances. Les institucions, els òrgans i els organismes de la Unió i els governs
dels estats membres han de respectar aquesta independència.
4. El Banc Central Europeu ha d'adoptar les mesures necessàries per exercir les seves
comeses d'acord amb els articles 127 a 133 i 138 i amb les condicions que estableixen els
Estatuts del SEBC i del BCE. D'acord amb els articles esmentats, els estats membres la
moneda dels quals no sigui l'euro i els seus bancs centrals mantenen les seves
competències en l'àmbit monetari.
5. En els àmbits que entrin dins de les seves atribucions, s'ha de consultar el Banc Central
Europeu sobre qualsevol projecte d'acte de la Unió i sobre qualsevol projecte de
normativa a escala nacional; el Banc en pot emetre dictàmens.
Article 283
(antic article 112 TCE)
Portal Jurídic de Catalunya
1. El Consell de Govern del Banc Central Europeu està format pels membres del Comitè
Executiu del Banc Central Europeu i els governadors dels bancs centrals nacionals dels
estats membres la moneda dels quals sigui l'euro.
2. El Comitè Executiu està compost pel president, el vicepresident i quatre membres més.
El president, el vicepresident i els altres membres del Comitè Executiu els ha de nomenar
el Consell Europeu, per majoria qualificada, d'entre persones de reconegut prestigi i
experiència professional en afers monetaris o bancaris, sobre la base d'una recomanació
del Consell i amb la consulta prèvia al Parlament Europeu i al Consell de Govern del
Banc Central Europeu.
El seu mandat té una durada de vuit anys i no és renovable.
Només poden ser membres del Comitè Executiu els nacionals dels estats membres.
Article 284
(antic article 113 TCE)
1. El president del Consell i un membre de la Comissió poden participar, sense dret de
vot, en les reunions del Consell de Govern del Banc Central Europeu.
El president del Consell pot sotmetre una moció a la deliberació al Consell de Govern del
Banc Central Europeu.
2. S'ha d'invitar el president del Banc Central Europeu que participi en les reunions del
Consell en les quals es deliberi sobre qüestions relatives als objectius i les funcions del
SEBC.
3. El Banc Central Europeu ha de remetre un informe anual sobre les activitats del SEBC
i sobre la política monetària de l'any precedent i de l’any actual al Parlament Europeu, al
Consell i a la Comissió, així com al Consell Europeu. El president del Banc Central
Europeu ha de presentar l'informe esmentat al Consell i al Parlament Europeu, que pot
procedir a un debat general sobre aquesta base.
El president del Banc Central Europeu i la resta de membres del Comitè Executiu, a
petició del Parlament Europeu o per iniciativa pròpia, poden ser escoltats per les
comissions competents del Parlament Europeu.
SECCIÓ SETENA
EL TRIBUNAL DE COMPTES
Article 285
(antic article 246 TCE)
La fiscalització, o el control de comptes de la Unió, l'ha d'efectuar el Tribunal de Comptes.
El Tribunal de Comptes està compost per un nacional de cada Estat membre. Els membres
del Tribunal han d'exercir les seves funcions amb plena independència, en interès general
de la Unió.
Article 286
(antic article 247 TCE)
Portal Jurídic de Catalunya
1. Els membres del Tribunal de Comptes s'elegeixen entre personalitats que pertanyin o
hagin pertangut en els seus respectius estats a les institucions de control extern o que
estiguin especialment qualificades per a aquesta funció. Han d'oferir absolutes garanties
d'independència.
2. Els membres del Tribunal de Comptes són nomenats per a un període de sis anys. El
Consell, amb la consulta prèvia al Parlament Europeu, ha d'adoptar la llista de membres
establerta de conformitat amb les propostes presentades per cada Estat membre. El
mandat dels membres del Tribunal de Comptes és renovable.
Els membres elegeixen d'entre ells el president del Tribunal de Comptes per un període
de tres anys. El seu mandat és renovable.
3. En el compliment de les seves funcions, els membres del Tribunal de Comptes no han
de sol·licitar ni acceptar instruccions de cap govern ni de cap organisme. S'han d'abstenir
de dur a terme qualsevol acte incompatible amb el caràcter de les seves funcions.
4. Els membres del Tribunal de Comptes no poden exercir, mentre duri el seu mandat,
cap altra activitat professional, retribuïda o no. En el moment d'assumir les seves
funcions, s'han de comprometre solemnement a respectar, mentre duri el seu mandat i fins
i tot després que finalitzi, les obligacions derivades del seu càrrec i, en especial, els deures
d'honestedat i discreció quant a l'acceptació, una vegada acabat el seu mandat, de
determinades funcions o beneficis.
5. A part dels casos de renovació periòdica i defunció, el mandat dels membres del
Tribunal de Comptes conclou individualment per dimissió voluntària o cessament
declarat pel Tribunal de Justícia de conformitat amb el que disposa l'apartat 6.
L'interessat ha de ser substituït pel temps que falti per acabar el mandat.
Excepte en cas de cessament, els membres del Tribunal de Comptes han de romandre en
el seu càrrec fins que els substitueixin.
6. Els membres del Tribunal de Comptes només poden ser rellevats de les seves funcions
o privats del seu dret a la pensió o de qualsevol altre benefici substitutiu si el Tribunal de
Justícia, a instància del Tribunal de Comptes, declara que deixen de complir les
condicions requerides o les obligacions que dimanen del seu càrrec.
7. El Consell ha de fixar les condicions d'ocupació i, en particular, els sous, les dietes i
les pensions del president i dels membres del Tribunal de Comptes. També ha de
fixar ►C1 ————— ◄ qualssevol altres emoluments de caràcter retributiu.
8. Les disposicions del Protocol sobre els privilegis i les immunitats de la Unió Europea
aplicables als jutges del Tribunal de Justícia de la Unió Europea són igualment aplicables
als membres del Tribunal de Comptes.
Article 287
(antic article 248 TCE)
1. El Tribunal de Comptes ha d'examinar els comptes de la totalitat dels ingressos i les
despeses de la Unió. També ha d'examinar els comptes de la totalitat dels ingressos i les
despeses de qualsevol òrgan o organisme creat per la Unió en la mesura en què l'acte
constitutiu d'aquest òrgan o organisme no exclogui l'examen esmentat.
El Tribunal de Comptes ha de presentar al Parlament Europeu i al Consell una declaració
sobre la fiabilitat dels comptes i la regularitat i legalitat de les operacions corresponents
Portal Jurídic de Catalunya
que s'ha de publicar en el Diari Oficial de la Unió Europea. La declaració esmentada es
pot completar amb observacions específiques sobre cadascun dels àmbits principals de
l'activitat de la Unió.
2. El Tribunal de Comptes ha d'examinar la legalitat i regularitat dels ingressos i les
despeses i ha de garantir una bona gestió financera. En fer-ho, ha d'informar, en particular,
de qualsevol cas d'irregularitat.
El control dels ingressos s'ha d'efectuar sobre la base de les liquidacions i de les quantitats
lliurades a la Unió.
El control de les despeses s'ha d'efectuar sobre la base dels compromisos assumits i els
pagaments efectuats.
Tots dos controls es poden efectuar abans del tancament dels comptes de l'exercici
pressupostari considerat.
3. El control s'ha de portar a terme sobre la documentació comptable i, en cas necessari,
a les dependències corresponents de les altres institucions de la Unió, a les dependències
de qualsevol òrgan o organisme que gestioni ingressos o despeses en nom de la Unió i en
els estats membres, incloses les dependències de qualsevol persona física o jurídica que
percebi fons del pressupost. En els estats membres, el control s'ha d'efectuar en
col·laboració amb les institucions nacionals de control o, si aquestes no tenen les
competències necessàries, amb els serveis nacionals competents. El Tribunal de Comptes
i les institucions nacionals de control dels estats membres han de cooperar amb esperit de
confiança i mantenint la seva independència. Aquestes institucions o serveis han de
comunicar al Tribunal de Comptes si tenen la intenció de participar en el control esmentat.
Les altres institucions de la Unió, qualsevol òrgan o organisme que gestioni ingressos o
despeses en nom de la Unió, qualsevol persona física o jurídica que percebi fons del
pressupost i les institucions nacionals de control o, si aquestes no tenen les competències
necessàries, els serveis nacionals competents, han de comunicar al Tribunal de Comptes,
a instància d'aquest, qualsevol document o informació necessaris per al compliment de la
seva missió.
Respecte a l'activitat del Banc Europeu d'Inversions en la gestió dels ingressos i les
despeses de la Unió, el dret d'accés del Tribunal a les informacions que té el Banc es
regeix per un acord subscrit entre el Tribunal, el Banc i la Comissió. En absència d'aquest
acord, el Tribunal ha de tenir accés, no obstant això, a les informacions necessàries per al
control dels ingressos i les despeses de la Unió gestionats pel Banc.
4. El Tribunal de Comptes ha d'elaborar, després del tancament de cada exercici, un
informe anual. Aquest informe s'ha de transmetre a les institucions de la Unió i s'ha de
publicar en el Diari Oficial de la Unió Europea, acompanyat de les respostes d'aquestes
institucions a les observacions del Tribunal de Comptes.
El Tribunal de Comptes pot presentar, a més, en qualsevol moment les seves
observacions, que poden consistir en informes especials, sobre qüestions particulars i
emetre dictàmens, a instància d'una de les altres institucions de la Unió.
El Tribunal de Comptes ha d'aprovar els seus informes anuals, informes especials o
dictàmens per majoria dels membres que el componen. No obstant això, pot crear en el
seu si sales per aprovar determinades categories d'informes o de dictàmens en les
condicions que prevegi el seu Reglament intern.
Portal Jurídic de Catalunya
El Tribunal de Comptes ha d'assistir el Parlament Europeu i el Consell en l'exercici de la
seva funció de control de l'execució del pressupost.
El Tribunal de Comptes ha d'elaborar el seu Reglament intern. Aquest Reglament
requereix l'aprovació del Consell.
CAPÍTOL 2
ACTES JURÍDICS DE LA UNIÓ, PROCEDIMENTS D'ADOPCIÓ I ALTRES
DISPOSICIONS
SECCIÓ PRIMERA
ACTES JURÍDICS DE LA UNIÓ
Article 288
(antic article 249 TCE)
Per exercir les competències de la Unió, les institucions han d'adoptar reglaments,
directives, decisions, recomanacions i dictàmens.
El reglament ha de tenir un abast general. És obligatori en tots els seus elements i
directament aplicable a cada Estat membre.
La directiva obliga l'Estat membre destinatari quant al resultat que s'hagi d'aconseguir, i
deixa, tanmateix, a les autoritats nacionals l'elecció de la forma i dels mitjans.
La decisió és obligatòria en tots els seus elements. Quan designi destinataris, només és
obligatòria per a aquests.
Les recomanacions i els dictàmens no són vinculants.
Article 289
1. El procediment legislatiu ordinari consisteix en l'adopció conjunta pel Parlament
Europeu i el Consell, a proposta de la Comissió, d'un reglament, una directiva o una
decisió. Aquest procediment es defineix a l'article 294.
2. En els casos específics que preveuen els Tractats, l'adopció d'un reglament, una
directiva o una decisió, bé pel Parlament Europeu amb la participació del Consell, bé pel
Consell amb la participació del Parlament Europeu, constitueix un procediment legislatiu
especial.
3. Els actes jurídics que s'adoptin mitjançant un procediment legislatiu constitueixen actes
legislatius.
4. En els casos específics que preveuen els Tractats, els actes legislatius es poden adoptar
per iniciativa d'un grup d'estats membres o del Parlament Europeu, per recomanació del
Banc Central Europeu o a petició del Tribunal de Justícia o del Banc Europeu
d'Inversions.
Article 290
1. Un acte legislatiu pot delegar en la Comissió els poders per adoptar actes no legislatius
d'abast general que completin o modifiquin determinats elements no essencials de l'acte
legislatiu.
Portal Jurídic de Catalunya
Els actes legislatius han de delimitar de manera expressa els objectius, el contingut, l'abast
i la durada de la delegació de poders. La regulació dels elements essencials d'un àmbit
està reservada a l'acte legislatiu i, per tant, no pot ser objecte d'una delegació de poders.
2. Els actes legislatius han de fixar de manera expressa les condicions a les quals està
subjecta la delegació, que poden ser les següents:
a) el Parlament Europeu o el Consell poden decidir revocar la delegació;
b) l'acte delegat no pot entrar en vigor si el Parlament Europeu o el Consell han formulat
objeccions en el termini fixat a l'acte legislatiu.
Als efectes de les lletres a) i b), el Parlament Europeu s'ha de pronunciar per majoria dels
membres que el componen i el Consell ho ha de fer per majoria qualificada.
3. En el títol dels actes delegats hi ha de constar l'adjectiu «delegat» o «delegada».
Article 291
1. Els estats membres han d'adoptar totes les mesures de dret intern necessàries per a
l'execució dels actes jurídicament vinculants de la Unió.
2. Quan es requereixin condicions uniformes d'execució dels actes jurídicament
vinculants de la Unió, aquests han de conferir competències d'execució a la Comissió o,
en casos específics degudament justificats i en els que preveuen els articles 24 i 26 del
Tractat de la Unió Europea, al Consell.
3. Als efectes de l'apartat 2, el Parlament Europeu i el Consell han d'establir prèviament,
mitjançant reglaments adoptats d'acord amb el procediment legislatiu ordinari, les normes
i els principis generals relatius a les modalitats de control, per part dels estats membres,
de l'exercici de les competències d'execució per la Comissió.
4. En el títol dels actes d'execució hi ha de constar l'expressió «d'execució».
Article 292
El Consell ha d'adoptar recomanacions. S'ha de pronunciar a proposta de la Comissió en
tots els casos en què els Tractats disposin que el Consell adopti actes a proposta de la
Comissió. S'ha de pronunciar per unanimitat en els àmbits en els quals es requereix la
unanimitat per a l'adopció d'un acte de la Unió. La Comissió, així com el Banc Central
Europeu en els casos específics que preveuen els Tractats, han d'adoptar recomanacions.
SECCIÓ SEGONA
PROCEDIMENTS D'ADOPCIÓ DELS ACTES I ALTRES DISPOSICIONS
Article 293
(antic article 250 TCE)
1. Quan, en virtut dels Tractats, el Consell es pronunciï a proposta de la Comissió,
únicament pot modificar la proposta per unanimitat, excepte en els casos que preveuen
els apartats 10 i 13 de l'article 294, els articles 310, 312 i 314 i el paràgraf segon de l'article
315.
2. Fins que el Consell no s'hagi pronunciat, la Comissió pot modificar la seva proposta
mentre durin els procediments que condueixin a l'adopció d'un acte de la Unió.
Portal Jurídic de Catalunya
Article 294
(antic article 251 TCE)
1. Quan en els Tractats, per a l'adopció d'un acte, es faci referència al procediment
legislatiu ordinari, s'aplica el procediment següent.
2. La Comissió ha de presentar una proposta al Parlament Europeu i al Consell.
Primera lectura
3. El Parlament Europeu ha d'aprovar la seva posició en primera lectura i l'ha de
transmetre al Consell.
4. Si el Consell aprova la posició del Parlament Europeu, s'ha d'adoptar l'acte de què es
tracti en la formulació corresponent a la posició del Parlament Europeu.
5. Si el Consell no aprova la posició del Parlament Europeu, ha d'adoptar la seva posició
en primera lectura i l'ha de transmetre al Parlament Europeu.
6. El Consell ha d'informar complidament el Parlament Europeu de les raons que l'hagin
portat a adoptar la seva posició en primera lectura. La Comissió ha d'informar
complidament el Parlament Europeu de la seva posició.
Segona lectura
7. Si, en un termini de tres mesos a partir de la transmissió esmentada, el Parlament
Europeu:
a) aprova la posició del Consell en primera lectura o no pren cap decisió, l'acte de què es
tracti es considera adoptat en la formulació corresponent a la posició del Consell;
b) rebutja, per majoria dels membres que el componen, la posició del Consell en primera
lectura, l'acte proposat es considera no adoptat;
c) proposa, per majoria dels membres que el componen, esmenes a la posició del Consell
en primera lectura, el text així modificat s'ha de transmetre al Consell i a la Comissió, que
ha de dictaminar sobre aquestes esmenes.
8. Si, en un termini de tres mesos a partir de la recepció de les esmenes del Parlament
Europeu, el Consell, per majoria qualificada:
a) aprova totes aquestes esmenes, l'acte de què es tracti es considera adoptat;
b) no aprova totes les esmenes, el president del Consell, d'acord amb el president del
Parlament Europeu, ha de convocar el Comitè de Conciliació en un termini de sis
setmanes.
9. El Consell s'ha de pronunciar per unanimitat sobre les esmenes que hagin estat objecte
d'un dictamen negatiu de la Comissió.
Conciliació
10. El Comitè de Conciliació, que està compost pels membres del Consell o els seus
representants i per un nombre igual de membres que representin el Parlament Europeu, té
com a missió assolir, en el termini de sis setmanes a partir de la seva convocatòria, un
acord per majoria qualificada dels membres del Consell o els seus representants i per
majoria dels membres que representin el Parlament Europeu, sobre un text conjunt basat
en les posicions del Parlament Europeu i del Consell en segona lectura.
Portal Jurídic de Catalunya
11. La Comissió ha de participar en els treballs del Comitè de Conciliació i ha de prendre
totes les iniciatives necessàries per propiciar un acostament entre les posicions del
Parlament Europeu i del Consell.
12. Si, en un termini de sis setmanes a partir de la seva convocatòria, el Comitè de
Conciliació no aprova un text conjunt, l'acte proposat es considera no adoptat.
Tercera lectura
13. Si, en aquest termini, el Comitè de Conciliació aprova un text conjunt, el Parlament
Europeu i el Consell disposen cadascun de sis setmanes a partir d'aquesta aprovació per
adoptar l'acte de què es tracti de conformitat amb el text esmentat; el Parlament Europeu
s'ha de pronunciar per majoria dels vots emesos, i el Consell, per majoria qualificada.
Altrament, l'acte proposat es considera no adoptat.
14. Els períodes de tres mesos i de sis setmanes que preveu aquest article es poden
ampliar, com a màxim, en un mes i dues setmanes respectivament, per iniciativa del
Parlament Europeu o del Consell.
Disposicions particulars
15. Quan, en els casos que preveuen els Tractats, un acte legislatiu se sotmeti al
procediment legislatiu ordinari per iniciativa d'un grup d'estats membres, per recomanació
del Banc Central Europeu o a instància del Tribunal de Justícia, no s'apliquen l'apartat 2,
la segona frase de l'apartat 6 ni l'apartat 9.
En aquests casos, el Parlament Europeu i el Consell han de transmetre a la Comissió el
projecte d'acte, així com les seves posicions en primera i segona lectures. El Parlament
Europeu o el Consell pot demanar el dictamen de la Comissió al llarg de tot el
procediment i la Comissió pot dictaminar, així mateix, per iniciativa pròpia. La Comissió
també pot participar, si ho considera necessari, en el Comitè de Conciliació de conformitat
amb l'apartat 11.
Article 295
El Parlament Europeu, el Consell i la Comissió han de portar a terme consultes
recíproques i han d'organitzar de comú acord la forma de la seva cooperació. A aquest
efecte i dins del respecte dels Tractats, poden subscriure acords interinstitucionals que
poden tenir caràcter vinculant.
Article 296
(antic article 253 TCE)
Quan els Tractats no estableixin el tipus d'acte que s'hagi d'adoptar, les institucions han
de decidir en cada cas de conformitat amb els procediments aplicables i el principi de
proporcionalitat.
Els actes jurídics han d'estar motivats i s'han de referir a les propostes, les iniciatives, les
recomanacions, les peticions o els dictàmens que preveuen els Tractats.
Quan se'ls presenti un projecte d'acte legislatiu, el Parlament Europeu i el Consell s'han
d'abstenir d'adoptar actes no previstos pel procediment legislatiu aplicable a l'àmbit de
què es tracti.
Article 297
Portal Jurídic de Catalunya
(antic article 254 TCE)
1. Els actes legislatius adoptats d'acord amb el procediment legislatiu ordinari els han de
signar el president del Parlament Europeu i el president del Consell.
Els actes legislatius adoptats d'acord amb un procediment legislatiu especial els ha de
signar el president de la institució que els hagi adoptat.
Els actes legislatius s'han de publicar en el Diari Oficial de la Unió Europea. Entren en
vigor en la data que s'hi fixi o, si no n'hi ha, al cap de vint dies de la seva publicació.
2. Els actes no legislatius adoptats en forma de reglaments, directives i decisions, quan
aquestes últimes no indiquin cap destinatari, els ha de signar el president de la institució
que els hagi adoptat.
Els reglaments, les directives que tinguin com a destinataris tots els estats membres, així
com les decisions que no indiquin cap destinatari, s'han de publicar en el Diari Oficial de
la Unió Europea. Entren en vigor en la data que s'hi fixi o, si no n'hi ha, al cap de vint
dies de la seva publicació.
Les altres directives, així com les decisions que indiquin un destinatari, s'han de notificar
als seus destinataris i tenen efecte en virtut d'aquesta notificació.
Article 298
1. En el compliment de les seves funcions, les institucions, els òrgans i els organismes de
la Unió han de tenir el suport d'una administració europea oberta, eficaç i independent.
2. Dins del respecte a l'Estatut i al règim adoptats d'acord amb l'article 336, el Parlament
Europeu i el Consell han d'establir les disposicions a aquest efecte, mitjançant reglaments
adoptats d'acord amb el procediment legislatiu ordinari.
Article 299
(antic article 256 TCE)
Els actes del Consell, de la Comissió o del Banc Central Europeu que imposin una
obligació pecuniària a persones diferents dels estats són títols executius.
L'execució forçosa es regeix per les normes de procediment civil vigents a l'Estat en el
territori del qual es porti a terme. L'ordre d'execució l'ha de consignar, sense cap altre
control que el de la comprovació de l'autenticitat del títol, l'autoritat nacional que el
govern de cadascun dels estats membres ha de designar amb aquesta finalitat i el nom de
la qual ha de comunicar a la Comissió i al Tribunal de Justícia de la Unió Europea.
Complertes aquestes formalitats a instància de l'interessat, aquest pot promoure l'execució
forçosa de conformitat amb el dret intern, i recórrer directament a l'òrgan competent.
L'execució forçosa només es pot suspendre en virtut d'una decisió del Tribunal de Justícia
de la Unió Europea. No obstant això, el control de la conformitat a dret de les mesures
d'execució és competència de les jurisdiccions nacionals.
CAPÍTOL 3
ÒRGANS CONSULTIUS DE LA UNIÓ
Article 300
Portal Jurídic de Catalunya
1. El Parlament Europeu, el Consell i la Comissió són assistits per un Comitè Econòmic
i Social i per un Comitè de les Regions, que exerceixen funcions consultives.
2. El Comitè Econòmic i Social està compost per representants de les organitzacions
d'empresaris, de treballadors i d'altres sectors representatius de la societat civil, en
particular en els àmbits socioeconòmic, cívic, professional i cultural.
3. El Comitè de les Regions està compost per representants dels ens regionals i locals que
siguin titulars d'un mandat electoral en un ens regional o local, o que tinguin
responsabilitat política davant d'una assemblea elegida.
4. Els membres del Comitè Econòmic i Social i del Comitè de les Regions no estan
vinculats per cap mandat imperatiu. Han d'exercir les seves funcions amb plena
independència, en interès general de la Unió.
5. Les normes que preveuen els apartats 2 i 3, relatives a la naturalesa de la composició
d'aquests comitès, les ha de revisar periòdicament el Consell per tenir en compte
l'evolució econòmica, social i demogràfica a la Unió. El Consell, a proposta de la
Comissió, ha d'adoptar decisions a aquest efecte.
SECCIÓ PRIMERA
EL COMITÈ ECONÒMIC I SOCIAL
Article 301
(antic article 258 TCE)
El nombre de membres del Comitè Econòmic i Social no ha d'excedir els tres-cents
cinquanta.
El Consell ha d'adoptar per unanimitat, a proposta de la Comissió, una decisió per la qual
s'estableixi la composició del Comitè.
El Consell ha d'establir les dietes dels membres del Comitè.
Article 302
(antic article 259 TCE)
1. Els membres del Comitè es nomenen per a un període de cinc anys. El Consell ha
d'adoptar la llista de membres establerta de conformitat amb les propostes presentades
per cada Estat membre. El mandat dels membres del Comitè és renovable.
2. El Consell s'ha de pronunciar amb la consulta prèvia a la Comissió. Pot sol·licitar
l'opinió de les organitzacions europees representatives dels diferents sectors econòmics i
socials, i de la societat civil, afectats per les activitats de la Unió.
Article 303
(antic article 260 TCE)
El Comitè ha de designar d'entre els seus membres el president i la Mesa, per un període
de dos anys i mig.
Ha d'establir el seu Reglament intern.
Portal Jurídic de Catalunya
El Comitè és convocat pel seu president, a instància del Parlament Europeu, del Consell
o de la Comissió. També es pot reunir per iniciativa pròpia.
Article 304
(antic article 262 TCE)
El Comitè ha de rebre consultes del Parlament Europeu, el Consell o la Comissió, en els
casos que preveuen els Tractats. Aquestes institucions el poden consultar en tots els casos
en què ho considerin oportú. Pot prendre la iniciativa d'emetre un dictamen quan ho
consideri oportú.
Si ho consideren necessari, el Parlament Europeu, el Consell o la Comissió han de fixar
al Comitè un termini perquè presenti el seu dictamen, que no pot ser inferior a un mes a
partir de la data de la notificació que, amb aquesta finalitat, es cursi al president.
Transcorregut el termini fixat sense que s'hagi rebut el dictamen, se'n pot prescindir.
El dictamen del Comitè s'ha de remetre al Parlament Europeu, al Consell i a la Comissió,
juntament amb una acta de les deliberacions.
SECCIÓ SEGONA
EL COMITÈ DE LES REGIONS
Article 305
(antic article 263, paràgrafs segon, tercer i quart, TCE)
El nombre de membres del Comitè de les Regions no ha d'excedir els tres-cents cinquanta.
El Consell ha d'adoptar per unanimitat, a proposta de la Comissió, una decisió per la qual
s'estableixi la composició del Comitè.
Els membres del Comitè, així com un nombre igual de suplents, es nomenen per a un
període de cinc anys. El seu mandat és renovable. El Consell ha d'adoptar la llista de
membres i suplents establerta de conformitat amb les propostes presentades per cada Estat
membre. Quan finalitzi el mandat que esmenta l'apartat 3 de l'article 300 en virtut del qual
hagin estat proposats, el mandat dels membres del Comitè conclou automàticament i són
substituïts per al període restant d'aquest mandat segons el mateix procediment. Cap
membre del Comitè no pot ser simultàniament membre del Parlament Europeu.
Article 306
(antic article 264 TCE)
El Comitè de les Regions ha de designar d'entre els seus membres el president i la Mesa,
per un període de dos anys i mig.
Ha d'establir el seu Reglament intern.
El Comitè és convocat pel seu president, a instància del Parlament Europeu, del Consell
o de la Comissió. També es pot reunir per iniciativa pròpia.
Article 307
(antic article 265 TCE)
Portal Jurídic de Catalunya
El Comitè de les Regions ha de rebre consultes del Parlament Europeu, el Consell o la
Comissió, en els casos que preveuen els Tractats i en qualssevol altres, en particular els
que afectin la cooperació transfronterera, en què una d'aquestes institucions ho consideri
oportú.
Si ho consideren necessari, el Parlament Europeu, el Consell o la Comissió han de fixar
al Comitè un termini perquè presenti el seu dictamen, que no pot ser inferior a un mes a
partir de la data de la notificació que, amb aquesta finalitat, es cursi al president.
Transcorregut el termini fixat sense que s'hagi rebut el dictamen, se'n pot prescindir.
Quan el Comitè Econòmic i Social sigui consultat en aplicació de l'article 304, el
Parlament Europeu, el Consell o la Comissió han d'informar el Comitè de les Regions
d'aquesta sol·licitud de dictamen. El Comitè de les Regions en pot emetre un dictamen
quan consideri que hi ha interessos regionals específics en joc.
Pot emetre un dictamen per iniciativa pròpia quan ho consideri convenient.
El dictamen del Comitè s'ha de remetre al Parlament Europeu, al Consell i a la Comissió,
juntament amb l'acta de les deliberacions.
CAPÍTOL 4
EL BANC EUROPEU D'INVERSIONS
Article 308
(antic article 266 TCE)
El Banc Europeu d'Inversions té personalitat jurídica.
Són membres del Banc Europeu d'Inversions els estats membres.
Els Estatuts del Banc Europeu d'Inversions consten en un protocol annex als Tractats. El
Consell, per unanimitat, d'acord amb un procediment legislatiu especial, a petició del
Banc Europeu d'Inversions i amb la consulta prèvia al Parlament Europeu i a la Comissió,
o a proposta de la Comissió, amb la consulta prèvia al Parlament Europeu i al Banc
Europeu d'Inversions, pot modificar els Estatuts del Banc.
Article 309
(antic article 267 TCE)
El Banc Europeu d'Inversions té com a missió contribuir al desenvolupament equilibrat i
estable del mercat interior en interès de la Unió, i ha de recórrer als mercats de capitals i
als seus propis recursos. Amb aquesta finalitat, el Banc ha de facilitar, mitjançant la
concessió de préstecs i garanties i sense perseguir finalitats lucratives, el finançament, en
tots els sectors de l'economia, dels projectes següents:
a) projectes per al desenvolupament de les regions més endarrerides;
b) projectes que tendeixin a la modernització o reconversió d'empreses o a la creació de
noves activitats induïdes per l'establiment o el funcionament del mercat interior que, per
la seva amplitud o naturalesa, no es puguin finançar enterament amb els diversos mitjans
de finançament existents en cadascun dels estats membres;
Portal Jurídic de Catalunya
c) projectes d'interès comú a diversos estats membres que, per la seva amplitud o
naturalesa, no es puguin finançar enterament amb els diversos mitjans de finançament
existents en cadascun dels estats membres.
En el compliment de la seva missió, el Banc ha de facilitar el finançament de programes
d'inversió en combinació amb accions dels fons estructurals i altres instruments financers
de la Unió.
TÍTOL II
DISPOSICIONS FINANCERES
Article 310
(antic article 268 TCE)
1. Tots els ingressos i les despeses de la Unió han d'estar compresos en les previsions
corresponents a cada exercici pressupostari i consignats en el pressupost.
El Parlament Europeu i el Consell han d'establir el pressupost anual de la Unió d'acord
amb l'article 314.
El pressupost ha d'estar equilibrat quant a ingressos i despeses.
2. Les despeses consignades en el pressupost s'han d'autoritzar per a tot l'exercici
pressupostari anual de conformitat amb el reglament a què es refereix l'article 322.
3. L'execució de despeses consignades en el pressupost requereix l'adopció prèvia d'un
acte jurídicament vinculant de la Unió que atorgui un fonament jurídic a la seva acció i a
l'execució de la despesa corresponent de conformitat amb el reglament a què es refereix
l'article 322, llevat en les excepcions que aquest reglament estableixi.
4. A fi de garantir la disciplina pressupostària, la Unió no ha d'adoptar actes que puguin
incidir de manera considerable en el pressupost sense donar garanties que les despeses
derivades d'aquests actes es puguin finançar dins del límit dels recursos propis de la Unió
i dins del marc financer pluriennal a què es refereix l'article 312.
5. El pressupost s'ha d'executar d'acord amb el principi de bona gestió financera. Els estats
membres i la Unió han de cooperar perquè els crèdits consignats en el pressupost
s'utilitzin d'acord amb aquest principi.
6. La Unió i els estats membres, de conformitat amb l'article 325, han de combatre el frau
i qualsevol altra activitat il·legal que perjudiqui els interessos financers de la Unió.
CAPÍTOL 1
RECURSOS PROPIS DE LA UNIÓ
Article 311
(antic article 269 TCE)
La Unió s'ha de dotar dels mitjans necessaris per assolir els seus objectius i per portar a
terme les seves polítiques.
Sense perjudici del concurs d'altres ingressos, el pressupost s'ha de finançar íntegrament
amb càrrec als recursos propis.
Portal Jurídic de Catalunya
El Consell ha d'adoptar, d'acord amb un procediment legislatiu especial, per unanimitat i
amb la consulta prèvia al Parlament Europeu, una decisió que estableixi les disposicions
aplicables al sistema de recursos propis de la Unió. En aquest context es poden establir
noves categories de recursos propis o suprimir una categoria existent. Aquesta decisió
només entra en vigor una vegada que hagi estat aprovada pels estats membres, de
conformitat amb les seves normes constitucionals respectives.
El Consell ha de fixar, mitjançant reglaments adoptats d'acord amb un procediment
legislatiu especial, les mesures d'execució del sistema de recursos propis de la Unió
sempre que ho disposi la decisió adoptada d'acord amb el paràgraf tercer. El Consell s'ha
de pronunciar amb l'aprovació prèvia del Parlament Europeu.
CAPÍTOL 2
MARC FINANCER PLURIENNAL
Article 312
1. El marc financer pluriennal té com a objecte garantir l'evolució ordenada de les
despeses de la Unió dins del límit dels seus recursos propis.
S'ha d'establir per a un període mínim de cinc anys.
El pressupost anual de la Unió ha de respectar el marc financer pluriennal.
2. El Consell ha d'adoptar d'acord amb un procediment legislatiu especial un reglament
que fixi el marc financer pluriennal. El Consell s'ha de pronunciar per unanimitat, amb
l'aprovació prèvia del Parlament Europeu, que s'ha de pronunciar per majoria dels
membres que el componen.
El Consell Europeu pot adoptar per unanimitat una decisió que permeti al Consell
pronunciar-se per majoria qualificada quan adopti el reglament que preveu el paràgraf
primer.
3. El marc financer ha de fixar els imports dels límits màxims anuals de crèdits per a
compromisos, per categoria de despeses, i del límit màxim anual de crèdits per a
pagaments. Les categories de despeses, el nombre de les quals ha de ser limitat,
corresponen als grans sectors d'activitat de la Unió.
El marc financer ha d'establir qualssevol altres disposicions adequades per al bon
desenvolupament del procediment pressupostari anual.
4. Si, al venciment del marc financer anterior, no s'ha adoptat el reglament del Consell
pel qual s'estableix un nou marc financer, s'han de prorrogar els límits màxims i les altres
disposicions corresponents a l'últim any d'aquell fins que s'adopti l'acte esmentat.
5. Durant el procediment conduent a l'adopció del marc financer, el Parlament Europeu,
el Consell i la Comissió han d'adoptar totes les mesures necessàries per facilitar aquesta
adopció.
CAPÍTOL 3
PRESSUPOST ANUAL DE LA UNIÓ
Article 313
Portal Jurídic de Catalunya
(antic article 272, apartat 1, TCE)
L'exercici pressupostari comença l'1 de gener i finalitza el 31 de desembre.
Article 314
(antic article 272, apartats 2 a 10, TCE)
El Parlament Europeu i el Consell han d'establir el pressupost anual de la Unió d'acord
amb un procediment legislatiu especial, atenent les disposicions següents.
1. Cada institució, excepte el Banc Central Europeu, ha d'elaborar, abans de l'1 de juliol,
un estat de previsions de les seves despeses per a l'exercici pressupostari següent. La
Comissió ha de reunir aquestes previsions en un projecte de pressupost, que pot contenir
previsions divergents.
Aquest projecte ha de comprendre una previsió d'ingressos i una previsió de despeses.
2. La Comissió ha de presentar al Parlament Europeu i al Consell una proposta que
contingui el projecte de pressupost, com a molt tard l'1 de setembre de l'any que precedeix
el de la seva execució.
La Comissió pot modificar el projecte de pressupost durant el procediment, fins a la
convocatòria del Comitè de Conciliació que preveu l'apartat 5.
3. El Consell ha d'adoptar la seva posició sobre el projecte de pressupost i l'ha de
transmetre al Parlament Europeu, com a molt tard l'1 d'octubre de l'any que precedeix el
de l'execució del pressupost. Ha d'informar complidament el Parlament Europeu de les
raons que l'hagin portat a adoptar la seva posició.
4. Si, en un termini de quaranta-dos dies des de la transmissió esmentada, el Parlament
Europeu:
a) aprova la posició del Consell, el pressupost queda adoptat;
b) no es pronuncia, el pressupost es considera adoptat;
c) aprova esmenes per majoria dels membres que el componen, el projecte esmenat s'ha
de transmetre al Consell i a la Comissió. El president del Parlament Europeu, d'acord amb
el president del Consell, ha de convocar sense cap demora el Comitè de Conciliació. No
obstant això, si en un termini de deu dies a partir de la transmissió del projecte el Consell
comunica al Parlament Europeu que aprova totes les seves esmenes, el Comitè de
Conciliació no s'ha de reunir.
5. El Comitè de Conciliació, que està compost pels membres del Consell o els seus
representants i per un nombre igual de membres que representin el Parlament Europeu, té
com a missió assolir, en un termini de vint-i-un dies a partir de la seva convocatòria, un
acord per majoria qualificada dels membres del Consell o els seus representants i per
majoria dels membres que representin el Parlament Europeu, sobre un text conjunt basat
en les posicions del Parlament Europeu i del Consell.
La Comissió ha de participar en els treballs del Comitè de Conciliació i ha de prendre
totes les iniciatives necessàries per propiciar un acostament entre les posicions del
Parlament Europeu i del Consell.
6. Si, en el termini de vint-i-un dies que esmenta l'apartat 5, el Comitè de Conciliació
arriba a un acord sobre un text conjunt, el Parlament Europeu i el Consell disposen
cadascun de catorze dies a partir de la data d'aquest acord per aprovar el text conjunt.
Portal Jurídic de Catalunya
7. Si, en el termini de catorze dies esmentat a l'apartat 6:
a) el Parlament Europeu i el Consell aproven el text conjunt o no adopten cap decisió, o
si una d'aquestes institucions aprova el text conjunt mentre que l'altra no adopta cap
decisió, el pressupost es considera adoptat definitivament de conformitat amb el text
conjunt, o bé
b) el Parlament Europeu, per majoria dels membres que el componen, i el Consell
rebutgen el text conjunt, o si una d'aquestes institucions rebutja el text conjunt mentre que
l'altra no adopta cap decisió, la Comissió ha de presentar un nou projecte de pressupost,
o bé
c) el Parlament Europeu, per majoria dels membres que el componen, rebutja el text
conjunt mentre que el Consell l'aprova, la Comissió ha de presentar un nou projecte de
pressupost, o bé
d) el Parlament Europeu aprova el text conjunt mentre que el Consell el rebutja, el
Parlament Europeu pot decidir, en un termini de catorze dies a partir de la data del rebuig
del Consell, per majoria dels membres que el componen i tres cinquenes parts dels vots
emesos que confirma en la seva totalitat o en part les esmenes a què es refereix la lletra
c) de l'apartat 4. Si no es confirma una esmena del Parlament Europeu, s'ha de mantenir
la posició adoptada en el Comitè de Conciliació respecte a la línia pressupostària objecte
de l'esmena. El pressupost es considera adoptat definitivament sobre aquesta base.
8. Si, en el termini de vint-i-un dies que esmenta l'apartat 5, el Comitè de Conciliació no
arriba a un acord sobre un text conjunt, la Comissió ha de presentar un nou projecte de
pressupost.
9. Quan hagi conclòs el procediment que estableix aquest article, el president del
Parlament Europeu ha de declarar que el pressupost ha quedat adoptat definitivament.
10. Cada institució ha d'exercir les competències que li atribueix aquest article dins del
respecte als Tractats i als actes adoptats en virtut d'aquests, en particular en matèria de
recursos propis de la Unió i d'equilibri entre els ingressos i les despeses.
Article 315
(antic article 273 TCE)
Si, quan s'iniciï un exercici pressupostari, encara no s'ha adoptat definitivament el
pressupost, les despeses es poden efectuar mensualment per capítols, segons el que
disposa el reglament adoptat en virtut de l'article 322, dins del límit de la dotzena part
dels crèdits consignats en el capítol corresponent del pressupost de l'exercici precedent,
sense que es pugui superar la dotzena part dels crèdits previstos per al mateix capítol en
el projecte de pressupost.
El Consell, a proposta de la Comissió, pot autoritzar despeses que excedeixin la dotzena
part, sempre que es respectin la resta de condicions que estableix el paràgraf primer, de
conformitat amb el reglament adoptat en virtut de l'article 322. Ha de comunicar
immediatament la seva decisió al Parlament Europeu.
La decisió a què es refereix el paràgraf segon ha de preveure les mesures necessàries en
matèria de recursos per a l'aplicació d'aquest article, i ha de respectar els actes que
esmenta l'article 311.
Portal Jurídic de Catalunya
Aquesta decisió entra en vigor al cap de trenta dies de la seva adopció, llevat que dins
d'aquest termini el Parlament Europeu decideixi, per majoria dels membres que el
componen, reduir les despeses.
Article 316
(antic article 271 TCE)
En les condicions que es determinin en aplicació de l'article 322, els crèdits que no
corresponguin a despeses de personal i que quedin sense utilitzar al final de l'exercici
pressupostari només es poden prorrogar fins a l'exercici següent.
Els crèdits s'han d'especificar per capítols, que han d'agrupar les despeses segons la seva
naturalesa o destinació i s'han de subdividir de conformitat amb el reglament adoptat en
virtut de l'article 322.
Les despeses del Parlament Europeu, del Consell Europeu i del Consell, de la Comissió,
així com del Tribunal de Justícia de la Unió Europea, han de constar en partides separades
del pressupost, sense perjudici d'un règim especial per a determinades despeses comunes.
CAPÍTOL 4
EXECUCIÓ DEL PRESSUPOST I APROVACIÓ DE LA GESTIÓ
Article 317
(antic article 274 TCE)
La Comissió, sota la seva pròpia responsabilitat i dins del límit dels crèdits autoritzats, ha
d'executar el pressupost en cooperació amb els estats membres de conformitat amb les
disposicions dels reglaments adoptats en virtut de l'article 322, d'acord amb el principi de
bona gestió financera. Els estats membres han de cooperar amb la Comissió per garantir
que els crèdits autoritzats s'utilitzen d'acord amb el principi de bona gestió financera.
El reglament ha de determinar les obligacions de control i auditoria dels estats membres
en l'execució del pressupost, així com les responsabilitats que se'n deriven. Ha d'establir,
així mateix, les responsabilitats i les formes específiques de participació de cada institució
en l'execució de les seves pròpies despeses.
Dins del pressupost, la Comissió pot transferir crèdits de capítol a capítol o de subdivisió
a subdivisió, amb els límits i en les condicions que estableixi el reglament adoptat en
virtut de l'article 322.
Article 318
(antic article 275 TCE)
La Comissió ha de presentar cada any al Parlament Europeu i al Consell els comptes de
l'exercici tancat relatius a les operacions del pressupost. A més, els ha de remetre un
balanç financer de l'actiu i el passiu de la Unió.
La Comissió ha de presentar, així mateix, al Parlament Europeu i al Consell un informe
d'avaluació de les finances de la Unió basat en els resultats obtinguts, en particular, en
relació amb les indicacions donades pel Parlament Europeu i el Consell en virtut de
l'article 319.
Portal Jurídic de Catalunya
Article 319
(antic article 276 TCE)
1. El Parlament Europeu, per recomanació del Consell, ha d'aprovar la gestió de la
Comissió en l'execució del pressupost. Amb aquesta finalitat, ha d'examinar, després del
Consell, els comptes, el balanç financer i l'informe d'avaluació esmentats a l'article 318,
l'informe anual del Tribunal de Comptes, acompanyat de les respostes de les institucions
controlades a les observacions del Tribunal de Comptes, la declaració de fiabilitat a què
es refereix el paràgraf segon de l'apartat 1 de l'article 287 i els informes especials
pertinents del Tribunal de Comptes.
2. Abans d'aprovar la gestió de la Comissió, o amb qualsevol altra finalitat relacionada
amb l'exercici de les atribucions d'aquesta en matèria d'execució del pressupost, el
Parlament Europeu pot sol·licitar explicacions a la Comissió sobre l'execució de les
despeses o el funcionament dels sistemes de fiscalització financera. La Comissió ha de
facilitar al Parlament Europeu, a instància d'aquest, tota la informació necessària.
3. La Comissió ha de fer tot el que calgui per donar efecte a les observacions que
acompanyin les decisions d'aprovació de la gestió i les altres observacions del Parlament
Europeu relatives a l'execució de les despeses, així com als comentaris que acompanyin
les recomanacions d'aprovació adoptades pel Consell.
A instància del Parlament Europeu o del Consell, la Comissió ha d'informar sobre les
mesures adoptades com a conseqüència de les observacions i els comentaris esmentats i,
en particular, sobre les instruccions impartides als serveis encarregats de l'execució del
pressupost. Els informes esmentats també s'han d'enviar al Tribunal de Comptes.
CAPÍTOL 5
DISPOSICIONS COMUNES
Article 320
(antic article 277 TCE)
El marc financer pluriennal i el pressupost anual s'han d'establir en euros.
Article 321
(antic article 278 TCE)
La Comissió pot transferir a la moneda d'un dels estats membres els actius que tingui en
la moneda d'un altre Estat membre, en la mesura necessària perquè es puguin utilitzar per
als fins que els assignen els Tractats, sempre que n'informi les autoritats competents dels
estats membres interessats. La Comissió ha d'evitar, en la mesura del possible, procedir a
aquestes transferències si té actius disponibles o realitzables en les monedes que necessiti.
La Comissió s'ha de relacionar amb cadascun dels estats membres per mitjà de l'autoritat
que aquests designin. Per a l'execució de les operacions financeres, la Comissió ha de
recórrer al banc d'emissió de l'Estat membre interessat, o a una altra institució financera
autoritzada per aquest.
Article 322
Portal Jurídic de Catalunya
(antic article 279 TCE)
1. El Parlament Europeu i el Consell han d'adoptar mitjançant reglaments, d'acord amb el
procediment legislatiu ordinari i després de consultar el Tribunal de Comptes:
a) les normes financeres per les quals s'han de determinar, en particular, les modalitats
d'establiment i execució del pressupost, així com les referents a la rendició i censura de
comptes;
b) les normes per les quals s'ha d'organitzar el control de la responsabilitat dels agents
financers, en particular dels ordenadors de pagaments i dels comptables.
2. El Consell, a proposta de la Comissió, amb la consulta prèvia al Parlament Europeu i
al Tribunal de Comptes, ha de fixar les modalitats i el procediment d'acord amb els quals
s'han de posar a disposició de la Comissió els ingressos pressupostaris previstos en el
règim de recursos propis de la Unió i ha de definir les mesures que s'hagin d'aplicar per
fer front, si s'escau, a les necessitats de tresoreria.
Article 323
El Parlament Europeu, el Consell i la Comissió han de vetllar perquè la Unió disposi dels
mitjans financers que li permetin complir les seves obligacions jurídiques davant de
tercers.
Article 324
Per iniciativa de la Comissió, s'han de convocar reunions periòdiques dels presidents del
Parlament Europeu, del Consell i de la Comissió ►C1 en el marc dels procediments
pressupostaris que preveu aquest títol. ◄ Els presidents han d'adoptar totes les mesures
necessàries per propiciar la concertació i l'acostament de les posicions de les institucions
que presideixen a fi de facilitar l'aplicació d'aquest títol.
CAPÍTOL 6
LLUITA CONTRA EL FRAU
Article 325
(antic article 280 TCE)
1. La Unió i els estats membres han de combatre el frau i qualsevol activitat il·legal que
afecti els interessos financers de la Unió mitjançant mesures adoptades en virtut del que
disposa aquest article, que han de tenir un efecte dissuasiu i ser capaces d'oferir una
protecció eficaç als estats membres i a les institucions, els òrgans i els organismes de la
Unió.
2. Els estats membres han d'adoptar per combatre el frau que afecti els interessos financers
de la Unió les mateixes mesures que per combatre el frau que afecti els seus propis
interessos financers.
3. Sense perjudici d'altres disposicions dels Tractats, els estats membres han de coordinar
les seves accions encaminades a protegir els interessos financers de la Unió contra el frau.
Amb aquesta finalitat, han d'organitzar, juntament amb la Comissió, una col·laboració
estreta i regular entre les autoritats competents.
Portal Jurídic de Catalunya
4. El Parlament Europeu i el Consell, d'acord amb el procediment legislatiu ordinari i amb
la consulta prèvia al Tribunal de Comptes, han d'adoptar les mesures necessàries en els
àmbits de la prevenció i lluita contra el frau que afecti els interessos financers de la Unió
amb vista a oferir una protecció eficaç i equivalent als estats membres i a les institucions,
els òrgans i els organismes de la Unió.
5. La Comissió, en cooperació amb els estats membres, ha de presentar anualment al
Parlament Europeu i al Consell un informe sobre les mesures adoptades per a l'aplicació
d'aquest article.
TÍTOL III
COOPERACIONS REFORÇADES
Article 326
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
Les cooperacions reforçades han de respectar els Tractats i el dret de la Unió.
Les cooperacions reforçades no han de perjudicar el mercat interior ni la cohesió
econòmica, social i territorial. No han de constituir un obstacle ni una discriminació per
als intercanvis entre estats membres, ni han de provocar distorsions de competència entre
aquests.
Article 327
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
Les cooperacions reforçades han de respectar les competències, els drets i les obligacions
dels estats membres que no hi participin. Aquests no han d'impedir que les apliquin els
estats membres que hi participin.
Article 328
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
1. Les cooperacions reforçades han d'estar obertes a tots els estats membres en el moment
en què s'estableixin, sempre que es respectin les possibles condicions de participació
establertes en la decisió d'autorització. També ho han d'estar en qualsevol altre moment,
sempre que es respectin, a més de les condicions esmentades, els actes ja adoptats en
aquest marc.
La Comissió i els estats membres que participin en una cooperació reforçada han de
procurar fomentar la participació del màxim nombre possible d'estats membres.
2. La Comissió i, si s'escau, l'alt representant de la Unió per a Afers Exteriors i Política
de Seguretat han d'informar periòdicament el Parlament Europeu i el Consell sobre
l'evolució de les cooperacions reforçades.
Article 329
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
1. Els estats membres que vulguin establir entre si una cooperació reforçada en qualsevol
dels àmbits que preveuen els Tractats, a excepció dels àmbits de competència exclusiva i
Portal Jurídic de Catalunya
de la política exterior i de seguretat comuna, han d'adreçar una sol·licitud a la Comissió,
en la qual han de precisar l'àmbit d'aplicació i els objectius de la cooperació reforçada
prevista. La Comissió pot presentar al Consell una proposta en aquest sentit. Si no
presenta cap proposta, la Comissió n'ha de comunicar els motius als estats membres
interessats.
L'autorització que preveu el paràgraf primer per portar a terme una cooperació reforçada
l'ha de concedir el Consell a proposta de la Comissió i amb l'aprovació prèvia del
Parlament Europeu.
2. La sol·licitud dels estats membres que vulguin establir entre si una cooperació
reforçada en el marc de la política exterior i de seguretat comuna s'ha d'adreçar al Consell.
S'ha de transmetre a l'alt representant de la Unió per a Afers Exteriors i Política de
Seguretat, perquè aquest dictamini sobre la coherència de la cooperació reforçada prevista
amb la política exterior i de seguretat comuna de la Unió, així com a la Comissió, perquè
aquesta dictamini, en particular, sobre la coherència de la cooperació reforçada prevista
amb les altres polítiques de la Unió. S'ha de transmetre, així mateix, al Parlament Europeu
a títol informatiu.
L'autorització de portar a terme una cooperació reforçada s'ha de concedir mitjançant una
decisió del Consell, que s'ha de pronunciar per unanimitat.
Article 330
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
Tots els membres del Consell poden participar en les seves deliberacions, però únicament
han de participar en la votació els membres del Consell que representin els estats membres
que participen en una cooperació reforçada.
La unanimitat està constituïda únicament pels vots dels representants dels estats membres
participants.
La majoria qualificada es defineix de conformitat amb l'apartat 3 de l'article 238.
Article 331
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
1. Qualsevol Estat membre que vulgui participar en una cooperació reforçada ja existent
en un dels àmbits que preveu l'apartat 1 de l'article 329 ho ha de notificar al Consell i a la
Comissió.
La Comissió ha de confirmar la participació de l'Estat membre de què es tracti en un
termini de quatre mesos a partir de la recepció de la notificació esmentada. Ha de fer
constar, si s'escau, que es compleixen les condicions de participació i ha d'adoptar les
mesures transitòries necessàries per a l'aplicació dels actes ja adoptats en el marc de la
cooperació reforçada.
No obstant això, si la Comissió considera que no es compleixen les condicions de
participació, ha d'indicar les disposicions necessàries per fer-ho i ha d'establir un termini
per reconsiderar la sol·licitud. Quan finalitzi aquest termini, ha de reconsiderar la
sol·licitud d'acord amb el procediment que estableix el paràgraf segon. Si la Comissió
considera que segueixen sense complir-se les condicions de participació, l'Estat membre
de què es tracti pot sotmetre la qüestió al Consell, que s'ha de pronunciar sobre la
sol·licitud. El Consell s'ha de pronunciar de conformitat amb l'article 330. Pot adoptar,
Portal Jurídic de Catalunya
així mateix, a proposta de la Comissió, les mesures transitòries que esmenta el paràgraf
segon.
2. Qualsevol Estat membre que vulgui participar en una cooperació reforçada ja existent
en el marc de la política exterior i de seguretat comuna ho ha de notificar al Consell, a
l'alt representant de la Unió per a Afers Exteriors i Política de Seguretat i a la Comissió.
El Consell ha de confirmar la participació de l'Estat membre de què es tracti, amb la
consulta prèvia a l'alt representant de la Unió per a Afers Exteriors i Política de Seguretat
i després de comprovar, si s'escau, que compleix les condicions de participació. El
Consell, a proposta de l'alt representant, pot adoptar, així mateix, les mesures transitòries
necessàries per a l'aplicació dels actes ja adoptats en el marc de la cooperació reforçada.
No obstant això, si el Consell considera que no es compleixen les condicions de
participació, ha d'indicar les disposicions necessàries per fer-ho i ha d'establir un termini
per reconsiderar la sol·licitud de participació.
Als efectes d'aquest apartat, el Consell s'ha de pronunciar per unanimitat i de conformitat
amb l'article 330.
Article 332
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
Les despeses resultants de l'aplicació d'una cooperació reforçada que no siguin les
despeses administratives ocasionades a les institucions les han de sufragar els estats
membres participants, llevat que el Consell, per unanimitat de tots els seus membres i
amb la consulta prèvia al Parlament Europeu, decideixi una altra cosa.
Article 333
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
1. Quan una disposició dels Tractats que es pugui aplicar en el marc d'una cooperació
reforçada estableixi que el Consell s'ha de pronunciar per unanimitat, aquest pot adoptar
per unanimitat, de conformitat amb el que disposa l'article 330, una decisió que estableixi
que s'ha de pronunciar per majoria qualificada.
2. Quan una disposició dels Tractats que es pugui aplicar en el marc d'una cooperació
reforçada estableixi que el Consell ha d'adoptar els actes corresponents d'acord amb un
procediment legislatiu especial, el Consell pot adoptar per unanimitat, de conformitat amb
el que disposa l'article 330, una decisió que estableixi que s'ha de pronunciar d'acord amb
el procediment legislatiu ordinari. El Consell s'ha de pronunciar amb la consulta prèvia
al Parlament Europeu.
3. Els apartats 1 i 2 no s'apliquen a les decisions que tinguin repercussions militars o en
l'àmbit de la defensa.
Article 334
(antics articles 27 A a 27 E, 40 a 40 B i 43 a 45 TUE i antics articles 11 i 11 A TCE)
El Consell i la Comissió han de vetllar per la coherència de les accions empreses en el
marc d'una cooperació reforçada, així com per la coherència d'aquestes accions amb les
polítiques de la Unió, i han de cooperar a aquest efecte.
Portal Jurídic de Catalunya
SETENA PART
DISPOSICIONS GENERALS I FINALS
Article 335
(antic article 282 TCE)
La Unió gaudeix en cadascun dels estats membres de la més capacitat jurídica més àmplia
que les legislacions nacionals reconeixen a les persones jurídiques; en particular, pot
adquirir o alienar béns mobles i immobles i comparèixer en judicis. Amb aquesta finalitat,
està representada per la Comissió. No obstant això, la Unió està representada per
cadascuna de les institucions, en virtut de l'autonomia administrativa d'aquestes, per a les
qüestions relacionades amb el funcionament d'aquestes.
Article 336
(antic article 283 TCE)
El Parlament Europeu i el Consell han d'establir, mitjançant reglaments adoptats d'acord
amb el procediment legislatiu ordinari i amb la consulta a les altres institucions
interessades, l'Estatut dels funcionaris de la Unió Europea i el règim aplicable als altres
agents de la Unió.
Article 337
(antic article 284 TCE)
Per exercir les funcions que se li atribueixen, la Comissió pot sol·licitar qualsevol tipus
d'informacions i procedir a totes les comprovacions necessàries, dins dels límits i en les
condicions que fixi el Consell, per majoria simple, de conformitat amb les disposicions
dels Tractats.
Article 338
(antic article 285 TCE)
1. Sense perjudici del que disposa l'article 5 del Protocol sobre els Estatuts del Sistema
Europeu de Bancs Centrals i del Banc Central Europeu, el Parlament Europeu i el Consell,
d'acord amb el procediment legislatiu ordinari, han d'adoptar mesures per a l'elaboració
d'estadístiques quan siguin necessàries per a l'exercici de les activitats de la Unió.
2. L'elaboració d'estadístiques de la Unió s'ha d'ajustar a la imparcialitat, la fiabilitat,
l'objectivitat, la independència científica, la rendibilitat i el secret estadístic, i no ha
d'ocasionar càrregues excessives als operadors econòmics.
Article 339
(antic article 287 TCE)
Els membres de les institucions de la Unió, els membres dels comitès, així com els
funcionaris i agents de la Unió estan obligats, fins i tot després d'haver cessat en els seus
càrrecs, a no divulgar les informacions que, per la seva naturalesa, estiguin emparades pel
secret professional i, en especial, les dades relatives a les empreses i que es refereixin a
les seves relacions comercials o als elements dels seus costos.
Portal Jurídic de Catalunya
Article 340
(antic article 288 TCE)
La responsabilitat contractual de la Unió es regeix per la llei aplicable al contracte de què
es tracti.
En matèria de responsabilitat extracontractual, la Unió ha de reparar els danys causats per
les seves institucions o els seus agents en l'exercici de les seves funcions, de conformitat
amb els principis generals comuns als drets dels estats membres.
No obstant el que disposa el paràgraf segon, el Banc Central Europeu ha de reparar els
danys causats per aquest o pels seus agents en l'exercici de les seves funcions, de
conformitat amb els principis generals comuns als drets dels estats membres.
La responsabilitat personal dels agents davant la Unió es regeix per les disposicions del
seu Estatut o el règim que els sigui aplicable.
Article 341
(antic article 289 TCE)
La seu de les institucions de la Unió l'han de fixar de comú acord els governs dels estats
membres.
Article 342
(antic article 290 TCE)
El règim lingüístic de les institucions de la Unió l'ha de fixar el Consell mitjançant
reglaments, per unanimitat, sense perjudici de les disposicions que prevegi l'Estatut del
Tribunal de Justícia de la Unió Europea.
Article 343
(antic article 291 TCE)
La Unió gaudeix en el territori dels estats membres dels privilegis i les immunitats
necessaris per al compliment de la seva missió, en les condicions que estableix el Protocol
de 8 d'abril de 1965 sobre els privilegis i les immunitats d'Unió Europea. El mateix
s'aplica al Banc Central Europeu i al Banc Europeu d'Inversions.
Article 344
(antic article 292 TCE)
Els estats membres es comprometen a no sotmetre les controvèrsies relatives a la
interpretació o l'aplicació dels Tractats a un procediment de solució diferent dels que s'hi
preveuen.
Article 345
(antic article 295 TCE)
Els Tractats no prejutgen de cap manera el règim de la propietat en els estats membres.
Article 346
Portal Jurídic de Catalunya
(antic article 296 TCE)
1. Les disposicions dels Tractats no obsten a les normes següents:
a) cap Estat membre no està obligat a facilitar informació la divulgació de la qual
consideri contrària als interessos essencials de la seva seguretat;
b) tots els estats membres poden adoptar les mesures que considerin necessàries per a la
protecció dels interessos essencials de la seva seguretat i que es refereixin a la producció
o al comerç d'armes, municions i material de guerra; aquestes mesures no han d'alterar
les condicions de competència en el mercat interior respecte dels productes que no
estiguin destinats a fins específicament militars.
2. El Consell, per unanimitat i a proposta de la Comissió, pot introduir modificacions a la
llista, que va establir el 15 d'abril de 1958, dels productes subjectes a les disposicions de
la lletra b) de l'apartat 1.
Article 347
(antic article 297 TCE)
Els estats membres s'han de consultar a fi d'adoptar de comú acord les disposicions
necessàries per evitar que el funcionament del mercat interior estigui afectat per les
mesures que un Estat membre es pugui veure obligat a adoptar en cas de disturbis interns
greus que alterin l'ordre públic, en cas de guerra o de tensió internacional greu que
constitueixi una amenaça de guerra, o per fer front a les obligacions contretes per aquest
per al manteniment de la pau i la seguretat internacional.
Article 348
(antic article 298 TCE)
Si algunes de les mesures adoptades en els casos que preveuen els articles 346 i 347 tenen
com a efecte falsejar les condicions de competència en el mercat interior, la Comissió ha
d'examinar amb l'Estat interessat les condicions d'acord amb les quals les mesures
esmentades es poden adaptar a les normes que estableixen els Tractats.
No obstant el procediment que preveuen els articles 258 i 259, la Comissió o qualsevol
Estat membre pot recórrer directament al Tribunal de Justícia si considera que un altre
Estat membre abusa de les facultats que preveuen els articles 346 i 347. El Tribunal de
Justícia ha de resoldre a porta tancada.
Article 349
(antic article 299, apartat 2, paràgrafs segon, tercer i quart, TCE)
Tenint en compte la situació estructural social i econòmica de Guadalupe, la Guaiana
Francesa, Martinica, ►M4 Mayotte, ◄ la Reunió, ►M2 ————— ◄ Sant Martí, les
Açores, Madeira i les illes Canàries, caracteritzada per la seva gran llunyania, insularitat,
superfície reduïda, relleu i clima adversos i dependència econòmica d'un nombre reduït
de productes, factors la persistència i combinació dels quals perjudiquen greument el seu
desenvolupament, el Consell, a proposta de la Comissió i amb la consulta prèvia al
Parlament Europeu, ha d'adoptar mesures específiques orientades, en particular, a fixar
les condicions per a l'aplicació dels Tractats en aquestes regions, incloses les polítiques
comunes. Quan el Consell adopti aquestes mesures específiques d'acord amb un
Portal Jurídic de Catalunya
procediment legislatiu especial, també s'ha de pronunciar a proposta de la Comissió i amb
la consulta prèvia al Parlament Europeu.
Les mesures que preveu el paràgraf primer s'han de referir, en particular, a les polítiques
duanera i comercial, la política fiscal, les zones franques, les polítiques agrícola i
pesquera, les condicions de proveïment de primeres matèries i de béns de consum
essencials, els ajuts públics i les condicions d'accés als fons estructurals i als programes
horitzontals de la Unió.
El Consell ha d'adoptar les mesures que preveu el paràgraf primer tenint en compte les
característiques i exigències especials de les regions ultraperifèriques, sense posar en
perill la integritat i coherència de l'ordenament jurídic de la Unió, inclòs el mercat interior
i les polítiques comunes.
Article 350
(antic article 306 TCE)
Les disposicions dels Tractats no obsten a l'existència i el perfeccionament de les unions
regionals entre Bèlgica i Luxemburg, així com entre Bèlgica, Luxemburg i els Països
Baixos, en la mesura en què els objectius d'aquestes unions regionals no s'assoleixin
mitjançant l'aplicació dels Tractats.
Article 351
(antic article 307 TCE)
Les disposicions dels Tractats no afecten els drets i les obligacions que resultin de
convenis subscrits, abans de l'1 de gener de 1958 o, per als estats que s'hi hagin adherit,
abans de la data de la seva adhesió, entre un o diversos estats membres, d'una banda, i un
o diversos tercers estats, de l'altra.
En la mesura en què aquests convenis siguin incompatibles amb els Tractats, l'Estat o els
estats membres de què es tracti han de recórrer a tots els mitjans apropiats per eliminar
les incompatibilitats que s'hagin observat. En cas necessari, els estats membres s'han de
prestar ajuda mútua per aconseguir aquesta finalitat i han d'adoptar, si s'escau, una postura
comuna.
En l'aplicació dels convenis que esmenta el paràgraf primer, els estats membres han de
tenir en compte el fet que els avantatges concedits en els Tractats per cadascun dels estats
membres són una part integrant de l'establiment de la Unió i, per això, estan lligats
inseparablement a la creació d'institucions comunes, a l'atribució de competències a favor
d'aquestes últimes i a la concessió dels mateixos avantatges per part dels altres estats
membres.
Article 352
(antic article 308 TCE)
1. Quan es consideri necessària una acció de la Unió en l'àmbit de les polítiques definides
en els Tractats per assolir un dels objectius fixats per aquests, sense que s'hi hagin previst
els poders d'actuació necessaris a aquest efecte, el Consell ha d'adoptar les disposicions
adequades per unanimitat, a proposta de la Comissió i amb l'aprovació prèvia del
Parlament Europeu. Quan el Consell adopti les disposicions esmentades d'acord amb un
Portal Jurídic de Catalunya
procediment legislatiu especial, també s'ha de pronunciar per unanimitat, a proposta de la
Comissió i amb l'aprovació prèvia del Parlament Europeu.
2. La Comissió, en el marc del procediment de control del principi de subsidiarietat que
esmenta l'apartat 3 de l'article 5 del Tractat de la Unió Europea, ha d'indicar als parlaments
nacionals les propostes que es basin en el present article.
3. Les mesures basades en aquest article no poden comportar cap harmonització de les
disposicions legals i reglamentàries dels estats membres quan els Tractats excloguin
aquesta harmonització.
4. Aquest article no pot servir de base per assolir objectius de l'àmbit de la política exterior
i de seguretat comuna i qualsevol acte adoptat de conformitat amb aquest article ha de
respectar els límits que fixa el paràgraf segon de l'article 40 del Tractat de la Unió
Europea.
Article 353
L'apartat 7 de l'article 48 del Tractat de la Unió Europea no s'aplica a les disposicions
següents:
— article 311, paràgrafs tercer i quart;
— article 312, apartat 2, paràgraf primer;
— article 352, i
— article 354.
Article 354
(antic article 309 TCE)
Als efectes de l'article 7 del Tractat de la Unió Europea, relatiu a la suspensió de
determinats drets derivats de la pertinença a la Unió, el membre del Consell Europeu o
del Consell que representi l'Estat membre de què es tracti no ha de participar en la votació
i l'Estat membre de què es tracti no s'ha de tenir en compte en el càlcul de la tercera part
o de les quatre cinquenes parts dels estats membres que preveuen els apartats 1 i 2 de
l'article esmentat. L'abstenció dels membres presents o representats no obsta a l'adopció
de les decisions que preveu l'apartat 2 de l'article esmentat.
Per a l'adopció de les decisions que preveuen els apartats 3 i 4 de l'article 7 del Tractat de
la Unió Europea, la majoria qualificada es defineix de conformitat amb la lletra b) de
l'apartat 3 de l'article 238 del present Tractat.
Quan, arran d'una decisió de suspensió del dret de vot adoptada de conformitat amb
l'apartat 3 de l'article 7 del Tractat de la Unió Europea, el Consell es pronunciï per majoria
qualificada d'acord amb una de les disposicions dels Tractats, aquesta majoria qualificada
es defineix de conformitat amb la lletra b) de l'apartat 3 de l'article 238 del present Tractat
o, si el Consell actua a proposta de la Comissió o de l'alt representant de la Unió per a
Afers Exteriors i Política de Seguretat, de conformitat amb la lletra a) de l'apartat 3 de
l'article 238.
Als efectes de l'article 7 del Tractat de la Unió Europea, el Parlament Europeu s'ha de
pronunciar per majoria de dos terços dels vots emesos que representi la majoria dels
membres que el componen.
Article 355
Portal Jurídic de Catalunya
(antic article 299, apartat 2, paràgraf primer, i apartats 3 a 6, TCE)
A més de les disposicions de l'article 52 del Tractat de la Unió Europea relatives a l'àmbit
d'aplicació territorial dels Tractats, s'apliquen les disposicions següents:
1. Les disposicions dels Tractats s'apliquen a Guadalupe, la Guaiana Francesa, Martinica,
►M4 Mayotte, ◄ la Reunió, ►M2 ————— ◄ Sant Martí, les Açores, Madeira i
les illes Canàries, de conformitat amb l'article 349.
2. Els països i territoris d'ultramar, la llista dels quals consta a l'annex II, estan sotmesos
al règim especial d'associació definit a la quarta part.
Els Tractats no s'apliquen als països i territoris d'ultramar no esmentats a la llista abans
indicada que mantinguin relacions especials amb el Regne Unit de Gran Bretanya i
d'Irlanda del Nord.
3. Les disposicions dels Tractats s'apliquen als territoris europeus les relacions exteriors
dels quals assumeixi un Estat membre.
4. Les disposicions dels Tractats s'apliquen a les illes Åland de conformitat amb les
disposicions del Protocol núm. 2 de l'Acta relativa a les condicions d'adhesió de la
República d'Àustria, de la República de Finlàndia i del Regne de Suècia.
5. No obstant el que disposen l'article 52 del Tractat de la Unió Europea i els apartats 1 a
4 del present article:
a) els Tractats no s'apliquen a les illes Fèroe;
b) els Tractats no s'apliquen a les zones de sobirania del Regne Unit d'Akrotiri i
Dekèlia a Xipre, excepte en la mesura que sigui necessària per garantir el
compliment de les disposicions que estableix el Protocol relatiu a les zones de
sobirania del Regne Unit de Gran Bretanya i d'Irlanda del Nord a Xipre adjunt a
l'Acta relativa a les condicions d'adhesió de la República Txeca, la República
d'Estònia, la República de Xipre, la República de Letònia, la República de
Lituània, la República d'Hongria, la República de Malta, la República de Polònia,
la República d'Eslovènia i la República Eslovaca a la Unió Europea i de
conformitat amb el que disposa el Protocol esmentat;
c) les disposicions dels Tractats només són aplicables a les illes del Canal i a l'illa
de Man en la mesura necessària per assegurar l'aplicació del règim previst per a
aquestes illes en el Tractat relatiu a l'adhesió de nous estats membres a la
Comunitat Econòmica Europea i a la Comunitat Europea de l'Energia Atòmica,
signat el 22 de gener de 1972.
6. El Consell Europeu, per iniciativa de l'Estat membre de què es tracti, pot adoptar una
decisió que modifiqui l'estatut respecte de la Unió d'algun dels països o territoris danesos,
francesos o neerlandesos a què es refereixen els apartats 1 i 2. El Consell Europeu s'ha de
pronunciar per unanimitat, amb la consulta prèvia a la Comissió.
Article 356
(antic article 312 TCE)
Aquest Tractat es conclou per un període de temps il·limitat.
Article 357
Portal Jurídic de Catalunya
(antic article 313 TCE)
Aquest Tractat l'han de ratificar les altes parts contractants de conformitat amb les seves
normes constitucionals respectives. Els instruments de ratificació s'han de dipositar
davant del Govern de la República Italiana.
Aquest Tractat entra en vigor el primer dia del mes següent al dipòsit de l'instrument de
ratificació de l'últim Estat signatari que compleixi aquesta formalitat. Tanmateix, si el
dipòsit esmentat s'efectua menys de quinze dies abans del començament del mes següent,
l'entrada en vigor del Tractat s'ajorna fins al primer dia del segon mes següent a la data
d'aquest dipòsit.
Article 358
Les disposicions de l'article 55 del Tractat de la Unió Europea són aplicables al present
Tractat.
PER DONAR-NE FE, els plenipotenciaris sotasignats subscriuen aquest Tractat.
Roma, vint-i-cinc de març de mil nou-cents cinquanta-set
(no es reprodueix la llista de signataris)
PROTOCOLS
Portal Jurídic de Catalunya
PROTOCOL (NÚM. 1)
SOBRE LA COMESA DELS PARLAMENTS NACIONALS A LA UNIÓ
EUROPEA
LES ALTES PARTS CONTRACTANTS,
RECORDANT que la manera com cada parlament nacional efectua el control de
l'actuació del seu govern respecte a les activitats de la Unió Europea concerneix
l'organització i la pràctica constitucionals pròpies de cada Estat membre;
VOLENT impulsar una participació més gran dels parlaments nacionals en les activitats
de la Unió Europea i incrementar la seva capacitat per manifestar la seva opinió sobre els
projectes d'actes legislatius de la Unió Europea i altres afers que considerin d'especial
interès,
HAN CONVINGUT en les disposicions següents, que s'han d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
TÍTOL I
INFORMACIÓ ALS PARLAMENTS NACIONALS
Article 1
Els documents de consulta de la Comissió (llibres verds, llibres blancs i comunicacions)
els ha de transmetre directament la Comissió als parlaments nacionals quan es publiquin.
La Comissió ha de transmetre, així mateix, als parlaments nacionals el programa legislatiu
anual, així com qualsevol altre instrument de programació legislativa o d'estratègia
política alhora que els transmeti al Parlament Europeu i al Consell.
Article 2
Els projectes d'actes legislatius adreçats al Parlament Europeu i al Consell s'han de
transmetre als parlaments nacionals.
Als efectes d'aquest Protocol, s'entén per «projecte d'acte legislatiu» les propostes de la
Comissió, les iniciatives d'un grup d'estats membres, les iniciatives del Parlament
Europeu, les peticions del Tribunal de Justícia, les recomanacions del Banc Central
Europeu i les peticions del Banc Europeu d'Inversions, destinades a l'adopció d'un acte
legislatiu.
Els projectes d'actes legislatius que tinguin origen en la Comissió els ha de transmetre
directament aquesta als parlaments nacionals, alhora que al Parlament Europeu i al
Consell.
Els projectes d'actes legislatius que tinguin origen en el Parlament Europeu els ha de
transmetre directament aquest als parlaments nacionals.
Els projectes d'actes legislatius que tinguin origen en un grup d'estats membres, en el
Tribunal de Justícia, en el Banc Central Europeu o en el Banc Europeu d'Inversions els
ha de transmetre el Consell als parlaments nacionals.
Article 3
Portal Jurídic de Catalunya
Els parlaments nacionals poden adreçar als presidents del Parlament Europeu, del Consell
i de la Comissió un dictamen motivat sobre la conformitat d'un projecte d'acte legislatiu
amb el principi de subsidiarietat, d'acord amb el procediment establert pel Protocol sobre
l'aplicació dels principis de subsidiarietat i proporcionalitat.
Si el projecte d'acte legislatiu té origen en un grup d'estats membres, el president del
Consell ha de transmetre el o els dictàmens motivats als governs d'aquests estats
membres.
Si el projecte d'acte legislatiu té origen en el Tribunal de Justícia, el Banc Central Europeu
o el Banc Europeu d'Inversions, el president del Consell ha de transmetre el o els
dictàmens motivats a la institució o l'òrgan de què es tracti.
Article 4
Entre el moment en què es transmeti als parlaments nacionals un projecte d'acte legislatiu
en les llengües oficials de la Unió i la data d'inclusió d'aquest projecte en l'ordre del dia
provisional del Consell amb vista a la seva adopció o a l'adopció d'una posició en el marc
d'un procediment legislatiu, ha de transcórrer un termini de vuit setmanes. Són possibles
les excepcions en cas d'urgència, els motius de les quals s'han d'esmentar a l'acte o la
posició del Consell. Al llarg d'aquestes vuit setmanes no es pot constatar cap acord sobre
un projecte d'acte legislatiu, excepte en casos urgents degudament motivats. Entre la
inclusió d'un projecte d'acte legislatiu en l'ordre del dia provisional del Consell i l'adopció
d'una posició ha de transcórrer un termini de deu dies, excepte en casos urgents
degudament motivats.
Article 5
Els ordres del dia i els resultats de les sessions del Consell, incloses les actes de les
sessions del Consell en les quals aquest deliberi sobre projectes d'actes legislatius, s'han
de transmetre directament als parlaments nacionals, alhora que als governs dels estats
membres.
Article 6
Quan el Consell Europeu prevegi fer ús dels paràgrafs primer o segon de l'apartat 7 de
l'article 48 del Tractat de la Unió Europea, s'ha d'informar els parlaments nacionals de la
iniciativa del Consell Europeu almenys sis mesos abans que s'adopti una decisió.
Article 7
El Tribunal de Comptes ha de transmetre a títol informatiu el seu informe anual als
parlaments nacionals, alhora que al Parlament Europeu i al Consell.
Article 8
Quan el sistema parlamentari nacional no sigui unicameral, les disposicions dels articles
1 a 7 s'apliquen a les cambres que el componguin.
TÍTOL II
COOPERACIÓ INTERPARLAMENTÀRIA
Article 9
Portal Jurídic de Catalunya
El Parlament Europeu i els parlaments nacionals han de definir conjuntament
l'organització i la promoció d'una cooperació interparlamentària eficaç i regular en el si
de la Unió.
Article 10
Una Conferència d'òrgans parlamentaris especialitzats en afers de la Unió pot adreçar al
Parlament Europeu, al Consell i a la Comissió qualsevol contribució que consideri
convenient. Aquesta Conferència ha de fomentar, a més, l'intercanvi d'informació i bones
pràctiques entre els parlaments nacionals i el Parlament Europeu i entre les seves
comissions especialitzades. La Conferència pot organitzar, així mateix, conferències
interparlamentàries sobre temes concrets, en particular per debatre afers de política
exterior i de seguretat comuna, inclosa la política comuna de seguretat i de defensa. Les
aportacions de la Conferència no vinculen els parlaments nacionals ni prejutgen la seva
posició.
PROTOCOL (NÚM. 2)
SOBRE L'APLICACIÓ DELS PRINCIPIS DE SUBSIDIARIETAT I
PROPORCIONALITAT
LES ALTES PARTS CONTRACTANTS,
VOLENT fer el necessari perquè les decisions es prenguin com més a prop possible dels
ciutadans de la Unió;
DECIDIDES a establir les condicions per a l'aplicació dels principis de subsidiarietat i
proporcionalitat enunciats a l'article 5 del Tractat de la Unió Europea, així com a establir
un sistema de control de l'aplicació d'aquests principis,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Article 1
Cada institució ha de vetllar de manera permanent pel respecte dels principis de
subsidiarietat i de proporcionalitat que es defineixen a l'article 5 del Tractat de la Unió
Europea.
Article 2
Abans de proposar un acte legislatiu, la Comissió ha de procedir a àmplies consultes.
Aquestes consultes han de tenir en compte, si escau, la dimensió regional i local de les
accions previstes. En casos d'urgència excepcional, la Comissió no ha de procedir a
aquestes consultes. Ha de motivar la seva decisió en la seva proposta.
Article 3
Portal Jurídic de Catalunya
Als efectes d'aquest Protocol, s'entén per «projecte d'acte legislatiu» les propostes de la
Comissió, les iniciatives d'un grup d'estats membres, les iniciatives del Parlament
Europeu, les peticions del Tribunal de Justícia, les recomanacions del Banc Central
Europeu i les peticions del Banc Europeu d'Inversions, destinades a l'adopció d'un acte
legislatiu.
Article 4
La Comissió ha de transmetre els seus projectes d'actes legislatius, així com els seus
projectes modificats, als parlaments nacionals al mateix temps que al legislador de la
Unió.
El Parlament Europeu ha de transmetre els seus projectes d'actes legislatius, així com els
seus projectes modificats, als parlaments nacionals.
El Consell ha de transmetre els projectes d'actes legislatius que tinguin origen en un grup
d'estats membres, en el Tribunal de Justícia, en el Banc Central Europeu o en el Banc
Europeu d'Inversions, així com els projectes modificats, als parlaments nacionals.
El Parlament Europeu ha de transmetre les seves resolucions legislatives i el Consell les
seves posicions als parlaments nacionals immediatament després de la seva adopció.
Article 5
Els projectes d'actes legislatius s'han de motivar en relació amb els principis de
subsidiarietat i de proporcionalitat. Qualsevol projecte d'acte legislatiu ha d'incloure una
fitxa amb detalls que permetin avaluar el compliment dels principis de subsidiarietat i de
proporcionalitat. Aquesta fitxa hauria d’incloure elements que permetin avaluar l'impacte
financer i, quan es tracti d'una directiva, els seus efectes en la normativa que han de
desenvolupar els estats membres, inclosa, si s'escau, la legislació regional. Les raons que
justifiquin la conclusió que un objectiu de la Unió es pot assolir millor en el pla d'aquesta
s'han de sustentar en indicadors qualitatius i, quan sigui possible, quantitatius. Els
projectes d'actes legislatius han de tenir degudament en compte la necessitat que
qualsevol càrrega, tant financera com administrativa, que recaigui sobre la Unió, els
governs nacionals, les autoritats regionals o locals, els agents econòmics o els ciutadans
sigui al més reduïda possible i proporcional a l'objectiu que es vol assolir.
Article 6
Qualsevol parlament nacional o qualsevol cambra d'un d'aquests parlaments pot, en un
termini de vuit setmanes a partir de la data de transmissió d'un projecte d'acte legislatiu
en les llengües oficials de la Unió, adreçar als presidents del Parlament Europeu, del
Consell i de la Comissió un dictamen motivat que exposi les raons per les quals considera
que el projecte no s'ajusta al principi de subsidiarietat. Incumbeix a cada parlament
nacional o a cada cambra d'un parlament nacional consultar, si escau, els parlaments
regionals que tinguin competències legislatives.
Si el projecte d'acte legislatiu té origen en un grup d'estats membres, el president del
Consell ha de transmetre el dictamen als governs d'aquests estats membres.
Si el projecte d'acte legislatiu té origen en el Tribunal de Justícia, el Banc Central Europeu
o el Banc Europeu d'Inversions, el president del Consell ha de transmetre el dictamen a
la institució o l'òrgan de què es tracti.
Article 7
Portal Jurídic de Catalunya
1. El Parlament Europeu, el Consell i la Comissió, així com, si s'escau, el grup d'estats
membres, el Tribunal de Justícia, el Banc Central Europeu o el Banc Europeu
d'Inversions, si el projecte d'acte legislatiu té origen en ells, han de tenir en compte els
dictàmens motivats dirigits pels parlaments nacionals o qualsevol de les cambres d'un
parlament nacional.
Cada Parlament nacional disposa de dos vots, repartits en funció del sistema parlamentari
nacional. En un sistema parlamentari nacional bicameral, cada una de les dues cambres
disposa d'un vot.
2. Quan els dictàmens motivats que indiquen que un projecte d'acte legislatiu no respecta
el principi de subsidiarietat representin almenys un terç del total de vots atribuïts als
parlaments nacionals de conformitat amb el paràgraf segon de l'apartat 1, el projecte s'ha
de tornar a estudiar. Aquest llindar s'ha de reduir a un quart quan es tracti d'un projecte
d'acte legislatiu presentat sobre la base de l'article 76 del Tractat de funcionament de la
Unió Europea, relatiu a l'espai de llibertat, seguretat i justícia.
Després d'aquest nou estudi, la Comissió o, si s'escau, el grup d'estats membres, el
Parlament Europeu, el Tribunal de Justícia, el Banc Central Europeu o el Banc Europeu
d'Inversions, si el projecte d'acte legislatiu té origen en ells, pot decidir mantenir el
projecte, modificar-lo o retirar-lo. Aquesta decisió s'ha de motivar.
3. A més, en el marc del procediment legislatiu ordinari, quan els dictàmens motivats que
indiquen que una proposta d'acte legislatiu no respecta el principi de subsidiarietat
representin almenys la majoria simple dels vots atribuïts als parlaments nacionals de
conformitat amb el paràgraf segon de l'apartat 1, la proposta s'ha de tornar a estudiar.
Després d'aquest nou estudi, la Comissió pot decidir mantenir, modificar, o retirar la
proposta.
Si decideix mantenir-la, la Comissió ha de justificar, mitjançant un dictamen motivat, per
què considera que la proposta de què es tracti respecta el principi de subsidiarietat. Aquest
dictamen motivat, així com els dels parlaments nacionals, s'han de transmetre al legislador
de la Unió, perquè els tingui en compte en el procediment:
a) abans que conclogui la primera lectura, el legislador (Parlament Europeu i Consell) ha
d'estudiar la compatibilitat de la proposta legislativa amb el principi de subsidiarietat,
atenent de manera particular les motivacions presentades i compartides per la majoria
dels parlaments nacionals i el dictamen motivat de la Comissió;
b) si, per majoria del 55% dels membres del Consell o per majoria dels vots emesos en el
Parlament Europeu, el legislador considera que la proposta no és compatible amb el
principi de subsidiarietat, s'ha de desestimar la proposta legislativa.
Article 8
El Tribunal de Justícia de la Unió Europea és competent per pronunciar-se sobre els
recursos per violació del principi de subsidiarietat, per part d'un acte legislatiu, interposats
d'acord amb els procediments que estableix l'article 263 del Tractat de funcionament de
la Unió Europea per un Estat membre, o transmesos per aquest Estat de conformitat amb
el seu ordenament jurídic en nom del seu parlament nacional o d'una cambra d'aquest.
De conformitat amb els procediments que estableix aquest article, el Comitè de les
Regions també pot interposar recursos contra actes legislatius per a l'adopció del qual el
Tractat de funcionament de la Unió Europea requereixi la seva consulta.
Article 9
Portal Jurídic de Catalunya
La Comissió ha de presentar al Consell Europeu, al Parlament Europeu, al Consell i als
parlaments nacionals un informe anual sobre l'aplicació de l'article 5 del Tractat de la
Unió Europea. Aquest informe anual s'ha de remetre, així mateix, al Comitè Econòmic i
Social i al Comitè de les Regions.
PROTOCOL (NÚM. 3)
SOBRE L'ESTATUT DEL TRIBUNAL DE JUSTÍCIA DE LA UNIÓ EUROPEA
LES ALTES PARTS CONTRACTANTS,
VOLENT establir l'Estatut del Tribunal de Justícia de la Unió Europea que preveu l'article
281 del Tractat de funcionament de la Unió Europea,
HAN CONVINGUT en les disposicions següents, que han de constar annexes al Tractat
de la Unió Europea, al Tractat de funcionament de la Unió Europea i al Tractat constitutiu
de la Comunitat Europea de l'Energia Atòmica:
Article 1
El Tribunal de Justícia de la Unió Europea s'ha de constituir i ha d'exercir les seves
funcions de conformitat amb les disposicions dels Tractats, del Tractat constitutiu de la
Comunitat Europea de l'Energia Atòmica (Tractat CEEA) i d'aquest Estatut.
TÍTOL I
ESTATUT DELS JUTGES I DELS ADVOCATS GENERALS
Article 2
Tots els jutges, abans d'entrar en funcions, han de prestar jurament davant del Tribunal
de Justícia, en una sessió pública, que exerciran les seves funcions amb tota imparcialitat
i en consciència i que no violaran de cap manera el secret de les deliberacions.
Article 3
Els jutges gaudeixen d'immunitat de jurisdicció. Després d'haver cessat en les seves
funcions, continuen gaudint d'immunitat respecte dels actes que hagin efectuat amb
caràcter oficial, incloses les seves manifestacions orals i escrites.
El Tribunal de Justícia, reunit en Ple, pot aixecar la immunitat. Quan la decisió es refereixi
a un membre del Tribunal General o d'un tribunal especialitzat, el Tribunal de Justícia ha
de decidir amb la consulta prèvia al tribunal de què es tracti.
En cas que, una vegada aixecada la immunitat, s'exerceixi una acció penal contra un jutge,
aquest només pot ser jutjat, en cadascun dels estats membres, per l'autoritat competent
per jutjar els magistrats pertanyents a l'òrgan jurisdiccional suprem nacional.
Portal Jurídic de Catalunya
Els articles 11 a 14 i l'article 17 del Protocol sobre els privilegis i les immunitats de la
Unió Europea són aplicables als jutges, els advocats generals, el secretari i els ponents
adjunts del Tribunal de Justícia de la Unió Europea, sense perjudici de les disposicions
relatives a la immunitat de jurisdicció dels jutges que consten en els paràgrafs precedents.
Article 4
Els jutges no poden exercir cap funció política o administrativa.
No poden exercir, llevat d'una autorització concedida amb caràcter excepcional pel
Consell, per majoria simple, cap activitat professional, retribuïda o no.
En el moment d'assumir les seves funcions, s'han de comprometre solemnement a
respectar, mentre duri el seu mandat i fins i tot després que finalitzi, les obligacions
derivades del seu càrrec i, en especial, els deures d'honestedat i discreció quant a
l'acceptació, una vegada acabat el seu mandat, de determinades funcions o beneficis.
En cas de dubte, el Tribunal de Justícia ha de decidir. Quan la decisió es refereixi a un
membre del Tribunal General o d'un tribunal especialitzat, el Tribunal de Justícia ha de
decidir amb la consulta prèvia al tribunal de què es tracti.
Article 5
A part dels casos de renovació periòdica i defunció, el mandat dels jutges conclou
individualment per dimissió.
En cas de dimissió d'un jutge, la carta de dimissió s'ha d'adreçar al president del Tribunal
de Justícia, que l'ha de transmetre al president del Consell. Aquesta última notificació
determina la vacant del càrrec.
Llevat dels casos en què sigui aplicable l'article 6, els jutges han de continuar en el seu
càrrec fins que entri en funcions el seu successor.
Article 6
Els jutges només poden ser rellevats de les seves funcions o privats del seu dret a pensió
o de qualsevol altre benefici substitutiu quan, segons el parer unànime dels jutges i dels
advocats generals del Tribunal de Justícia, deixin de complir les condicions requerides o
incompleixin les obligacions que es deriven del seu càrrec. L'interessat no ha de prendre
part en aquestes deliberacions. Quan l'interessat sigui un membre del Tribunal General o
d'un tribunal especialitzat, el Tribunal de Justícia ha de decidir amb la consulta prèvia al
tribunal de què es tracti.
El secretari ha de comunicar la decisió del Tribunal de Justícia als presidents del
Parlament Europeu i de la Comissió i l'ha de notificar al president del Consell.
Quan es tracti d'una decisió que rellevi un jutge de les seves funcions, aquesta última
notificació determina la vacant del càrrec.
Article 7
Els jutges que cessin en les seves funcions abans que expiri el seu mandat s'han de
substituir pel temps que falti per acabar aquest mandat.
Article 8
Les disposicions dels articles 2 a 7 són aplicables als advocats generals.
Portal Jurídic de Catalunya
TÍTOL II
ORGANITZACIÓ DEL TRIBUNAL DE JUSTÍCIA
▼M6
Article 9
La renovació parcial dels jutges, que té lloc cada tres anys, afecta la meitat dels jutges. Si
el nombre de jutges és imparell, la renovació afecta alternativament el nombre
immediatament superior a la meitat del nombre de jutges i el nombre immediatament
inferior a la meitat.
El paràgraf primer també s'aplica a la renovació parcial dels advocats generals, que té lloc
cada tres anys.
▼M5
Article 9 bis
Els jutges elegeixen d'entre ells el president i el vicepresident del Tribunal de Justícia per
un període de tres anys. Els seus mandats són renovables.
El vicepresident ha d'assistir el president del Tribunal de Justícia en les condicions que
estableixi el Reglament de procediment. L'ha de substituir en cas d'impediment o de
vacança de la Presidència.
▼B
Article 10
El secretari ha de prestar jurament davant del Tribunal de Justícia que exercirà les seves
funcions amb tota imparcialitat i en consciència i que no violarà de cap manera el secret
de les deliberacions.
Article 11
El Tribunal de Justícia ha de disposar la substitució del secretari en cas d'impediment
d'aquest.
Article 12
S'adscriuen al Tribunal de Justícia funcionaris i altres agents a fi de garantir-ne el
funcionament. Depenen del secretari sota l'autoritat del president.
Article 13
A petició del Tribunal de Justícia, el Parlament Europeu i el Consell poden preveure,
d'acord amb el procediment legislatiu ordinari, el nomenament de ponents adjunts i
establir-ne l'estatut. Els ponents adjunts poden ser cridats, en les condicions que determini
el Reglament de procediment, a participar en la instrucció dels afers sotmesos al Tribunal
de Justícia i a col·laborar amb el jutge ponent.
Els ponents adjunts, elegits entre persones que ofereixin absolutes garanties
d'independència i tinguin la competència jurídica necessària, els ha de nomenar el
Consell, per majoria simple. Han de prestar jurament davant del Tribunal de Justícia que
exerciran les seves funcions amb tota imparcialitat i en consciència i que no violaran de
cap manera el secret de les deliberacions.
Portal Jurídic de Catalunya
Article 14
Els jutges, els advocats generals i el secretari han de residir en la localitat en què el
Tribunal de Justícia tingui la seu.
Article 15
El Tribunal de Justícia ha de funcionar de manera permanent. La durada de les vacances
judicials l'ha de fixar el Tribunal de Justícia, tenint en compte les necessitats del servei.
Article 16
El Tribunal de Justícia ha de constituir sales compostes per tres i cinc jutges. Els jutges
elegeixen d'entre ells els presidents de sala. Els presidents de les sales de cinc jutges
s'elegeixen per tres anys. El seu mandat es pot renovar una vegada.
▼M5
La Gran Sala està composta per quinze jutges. Està presidida pel president del Tribunal
de Justícia. També formen part de la Gran Sala el vicepresident del Tribunal de Justícia
i, en les condicions que estableixi el Reglament de procediment, tres dels presidents de
sales de cinc jutges i altres jutges.
▼B
El Tribunal de Justícia ha d'actuar en Gran Sala quan ho sol·liciti un Estat membre o una
institució de la Unió que sigui part en el procés.
El Tribunal de Justícia ha d'actuar en Ple quan se li sotmeti un afer en aplicació de l'apartat
2 de l'article 228, de l'apartat 2 de l'article 245, de l'article 247 o de l'apartat 6 de l'article
286 del Tractat de funcionament de la Unió Europea.
Així mateix, quan consideri que un afer del qual coneix té una importància excepcional,
el Tribunal de Justícia pot decidir, escoltat l'advocat general, atribuir-lo al Ple.
Article 17
El Tribunal de Justícia només pot deliberar vàlidament en un nombre senar.
Les deliberacions de les sales compostes per tres o cinc jutges només són vàlides si hi són
presents tres jutges.
▼M5
Les deliberacions de la Gran Sala només són vàlides si hi són presents onze jutges.
Les deliberacions del Tribunal de Justícia reunit en Ple només són vàlides si hi són
presents disset jutges.
▼B
En cas d'impediment d'un dels jutges que componen una sala, es pot requerir l'assistència
d'un jutge que formi part d'una altra sala, en les condicions que determini el Reglament
de procediment.
Article 18
Els jutges i els advocats generals no poden participar en la resolució de cap afer en què
hagin intervingut abans en qualitat d'agent, assessor o advocat d'una les parts, o respecte
Portal Jurídic de Catalunya
del qual hagin estat cridats a pronunciar-se com a membres d'un tribunal, d'una comissió
investigadora o en qualsevol altre concepte.
Si, per una raó especial, un jutge o un advocat general considera que no pot participar en
el judici o en l'examen d'un afer determinat, n'ha d'informar el president. Si el president
considera que, per una raó especial, un jutge o un advocat general no ha de participar o
presentar conclusions en un determinat afer, n'ha d'advertir l'interessat.
En cas de dificultat sobre l'aplicació d'aquest article, el Tribunal de Justícia ha de decidir.
Una part no pot invocar la nacionalitat d'un jutge o l'absència en el Tribunal de Justícia o
en una de les seves sales d'un jutge de la seva nacionalitat per demanar la modificació de
la composició del Tribunal de Justícia o d'una de les seves sales.
TÍTOL III
PROCEDIMENT DAVANT DEL TRIBUNAL DE JUSTÍCIA
Article 19
Els estats membres, així com les institucions de la Unió, estan representats davant del
Tribunal de Justícia per un agent designat per a cada afer; l'agent pot estar assistit per un
assessor o un advocat.
Els estats part en l'Acord sobre l'Espai Econòmic Europeu, diferents dels estats membres,
i l'Òrgan de Vigilància de l'AELC, previst per l'Acord esmentat, estan representats de la
mateixa manera.
Les altres parts han d'estar representades per un advocat.
Únicament un advocat que estigui facultat per exercir davant d'un òrgan jurisdiccional
d'un Estat membre o d'un altre Estat part en l'Acord sobre l'Espai Econòmic Europeu pot
representar o assistir una part davant del Tribunal de Justícia.
Els agents, assessors i advocats que compareguin davant del Tribunal de Justícia
gaudeixen dels drets i les garanties necessaris per a l'exercici independent de les seves
funcions, en les condicions que determini el Reglament de procediment.
El Tribunal de Justícia gaudeix, respecte dels assessors i advocats que compareguin
davant seu, dels poders normalment reconeguts en aquesta matèria als jutjats i tribunals,
en les condicions que determini el mateix Reglament.
Els professors nacionals dels estats membres la legislació dels quals els reconegui el dret
d'actuar en un judici gaudeixen davant del Tribunal de Justícia dels drets que aquest article
reconeix als advocats.
Article 20
El procediment davant del Tribunal de Justícia consta de dues fases: una d'escrita i una
altra d'oral.
La fase escrita consisteix en la notificació a les parts, així com a les institucions de la
Unió els actes de les quals s'impugnin, de les demandes, al·legacions, contestacions i
observacions i, eventualment, de les rèpliques, així com de qualsevol altra peça o
document de suport o de les seves còpies certificades conformes.
Les notificacions s'han de fer sota la responsabilitat del secretari en l'ordre i en els terminis
que determini el Reglament de procediment.
Portal Jurídic de Catalunya
▼M5
La fase oral comprèn l'audiència pel Tribunal de Justícia dels agents, assessors i advocats,
així com de les conclusions de l'advocat general i, si escau, l'examen de testimonis i pèrits.
▼B
Si considera que l'afer no planteja cap qüestió de dret nova, el Tribunal de Justícia pot
decidir, escoltat l'advocat general, que l'afer es jutgi sense conclusions de l'advocat
general.
Article 21
El procediment davant del Tribunal de Justícia s'ha d'iniciar mitjançant una demanda
adreçada al secretari. La demanda ha de contenir el nom i el domicili del demandant i la
qualitat del signant, el nom de la part o parts contra les quals s'interposi la demanda,
l'objecte del litigi, les pretensions i una exposició sumària dels motius invocats.
La demanda ha d'anar acompanyada, si s'escau, de l'acte l'anul·lació del qual se sol·licita
o, en la hipòtesi que disposa l'article 265 del Tractat de funcionament de la Unió Europea,
d'un document que certifiqui la data del requeriment que preveuen els articles esmentats.
Si no s'han adjuntat aquests documents a la demanda, el secretari ha d'invitar l'interessat
a presentar-los en un termini raonable, sense que es pugui oposar preclusió en cas que es
regularitzi la situació processal transcorregut el termini per recórrer.
Article 22
En els casos a què es refereix l'article 18 del Tractat CEEA, el recurs davant del Tribunal
de Justícia s'ha d'interposar mitjançant un escrit adreçat al secretari. L'escrit ha de contenir
el nom i el domicili del demandant i la qualitat del signant, amb indicació de la decisió
contra la qual s'interposa el recurs, el nom de les parts litigants, l'objecte del litigi, les
pretensions i una exposició sumària dels motius invocats.
L'escrit ha d'anar acompanyat d'una còpia conforme de la decisió del Comitè d'Arbitratge
que s'impugni.
Si el Tribunal de Justícia desestima el recurs, la decisió del Comitè d'Arbitratge és
definitiva.
Si el Tribunal de Justícia anul·la la decisió del Comitè d'Arbitratge, si escau i a iniciativa
d'una de les parts en el procés, es pot reprendre el procediment davant del Comitè
d'Arbitratge. Aquest s'ha d'ajustar a les qüestions de dret dirimides pel Tribunal de
Justícia.
Article 23
En els casos a què es refereix l'article 267 del Tractat de funcionament de la Unió Europea,
la decisió de l'òrgan jurisdiccional nacional que suspèn el procediment i sotmet l'afer al
Tribunal de Justícia l'ha de notificar a aquest últim l'òrgan jurisdiccional esmentat. A
continuació, el secretari del Tribunal de Justícia ha de notificar aquesta decisió a les parts
litigants, als estats membres i a la Comissió, així com a la institució, l'òrgan o l'organisme
de la Unió que hagi adoptat l'acte la validesa o interpretació del qual es qüestiona.
En el termini de dos mesos des d'aquesta última notificació, les parts, els estats membres,
la Comissió i, quan escaigui, la institució, l'òrgan o l'organisme de la Unió que hagi
adoptat l'acte la validesa o interpretació del qual es qüestiona tenen dret a presentar al
Tribunal de Justícia al·legacions o observacions escrites.
Portal Jurídic de Catalunya
En els casos a què es refereix l'article 267 del Tractat de funcionament de la Unió Europea,
el secretari del Tribunal de Justícia ha de notificar la decisió de l'òrgan jurisdiccional
nacional als estats part en l'Acord sobre l'Espai Econòmic Europeu, diferents dels estats
membres, i a l'Òrgan de Vigilància de l'AELC, previst per l'Acord esmentat, que, en el
termini de dos mesos des de la notificació i sempre que estigui afectat un dels àmbits
d'aplicació d'aquest Acord, poden presentar al Tribunal de Justícia al·legacions o
observacions escrites.
Quan un acord, referent a un àmbit determinat, subscrit pel Consell i un o diversos tercers
estats, atribueixi a aquests la facultat de presentar al·legacions o observacions escrites en
cas que un òrgan jurisdiccional d'un Estat membre sotmeti al Tribunal de Justícia una
qüestió prejudicial que afecti l'àmbit d'aplicació de l'acord esmentat, la decisió de l'òrgan
jurisdiccional nacional que plantegi aquesta qüestió s'ha de notificar també als tercers
estats corresponents, els quals poden presentar al Tribunal de Justícia al·legacions o
observacions escrites en el termini de dos mesos a partir d'aquesta notificació.
Article 23 bis ( *1 )
El Reglament de procediment pot establir un procediment accelerat i, per a les peticions
de decisió prejudicial relatives a l'espai de llibertat, seguretat i justícia, un procediment
d'urgència.
En aquests procediments es pot fixar un termini per a la presentació de les al·legacions o
observacions escrites més breu que el que fixa l'article 23 i, no obstant el que disposa el
paràgraf quart de l'article 20, es pot prescindir de les conclusions de l'advocat general.
En el procediment d'urgència, a més, l'autorització per presentar al·legacions o
observacions escrites atorgada a les parts i als altres interessats que esmenta l'article 23
es pot restringir i, en casos d'urgència extrema, la fase escrita del procediment es pot
ometre.
Article 24
El Tribunal de Justícia pot demanar a les parts que presentin tots els documents i facilitin
totes les informacions que consideri convenients. En cas de negativa, ho ha de fer constar
en acta.
El Tribunal de Justícia pot demanar també als estats membres i a les ►C3 institucions,
òrgans o organismes ◄ que no siguin part en el litigi totes les informacions que consideri
necessàries a efectes processals.
Article 25
En qualsevol moment, el Tribunal de Justícia pot encarregar a qualsevol persona,
corporació, gabinet tècnic, comissió o òrgan de la seva elecció l'elaboració d'un dictamen
pericial.
Article 26
Es poden escoltar els testimonis en les condicions que determini el Reglament de
procediment.
Article 27
Portal Jurídic de Catalunya
El Tribunal de Justícia gaudeix, respecte dels testimonis que no hi compareguin, dels
poders generalment reconeguts en aquesta matèria als jutjats i tribunals i pot imposar
sancions pecuniàries en les condicions que determini el Reglament de procediment.
Article 28
Els testimonis i pèrits poden prestar declaració sota jurament, segons la fórmula que
estableixi el Reglament de procediment o segons el que prevegi la legislació nacional del
testimoni o del pèrit.
Article 29
El Tribunal de Justícia pot ordenar que un testimoni o un pèrit presti declaració davant
l'autoritat judicial del seu domicili.
Aquesta interlocutòria s'ha de comunicar, als efectes de la seva execució, a l'autoritat
judicial competent en les condicions que determini el Reglament de procediment. Els
documents que resultin de l'execució de la comissió rogatòria s'han de remetre al Tribunal
de Justícia en les mateixes condicions.
El Tribunal de Justícia ha de sufragar les despeses, sense perjudici de carregar-les, si
escau, a les parts.
Article 30
Cada Estat membre ha de considerar qualsevol violació del jurament dels testimonis i
pèrits com un delicte comès davant d'un tribunal nacional amb jurisdicció en matèria civil.
Amb la denúncia prèvia del Tribunal de Justícia, l'Estat de què es tracti ha de perseguir
els autors d'aquest delicte davant l'òrgan jurisdiccional nacional competent.
Article 31
La vista ha de ser pública, llevat que, per motius greus, el Tribunal de Justícia decideixi
el contrari, d'ofici o a instància de part.
Article 32
Durant la vista, el Tribunal de Justícia pot interrogar els pèrits i els testimonis, així com
les mateixes parts. Tanmateix, aquestes últimes només poden actuar en un judici per mitjà
dels seus representants.
Article 33
S'ha d'estendre una acta de cada vista; aquesta acta l'han de signar el president i el
secretari.
Article 34
El president ha de fixar el torn de les vistes.
Article 35
Les deliberacions del Tribunal de Justícia són i han de romandre secretes.
Article 36
Les sentències han de ser motivades. Han d'esmentar els noms dels jutges que van
participar en les deliberacions.
Portal Jurídic de Catalunya
Article 37
Les sentències les han de signar el president i el secretari. S'han de llegir en una sessió
pública.
Article 38
El Tribunal de Justícia ha de decidir sobre les costes.
Article 39
El president del Tribunal de Justícia pot decidir, mitjançant un procediment abreujat al
qual, en el que sigui necessari, no s'apliquen algunes de les normes que conté Estatut i
que s'ha de regular en el Reglament de procediment, sobre les pretensions que tinguin
com a objecte la suspensió que preveuen l'article 278 del Tractat de funcionament de la
Unió Europea i l'article 157 del Tractat CEEA, la concessió de mesures provisionals de
conformitat amb l'article 279 del Tractat de funcionament de la Unió Europea, o la
suspensió de l'execució forçosa d'acord amb el paràgraf quart de l'article 299 del Tractat
de funcionament de la Unió Europea o amb el paràgraf tercer de l'article 164 del Tractat
CEEA.
▼M5
Les facultats que preveu el paràgraf primer les pot exercir el vicepresident del Tribunal
de Justícia, en les condicions que determini el Reglament de procediment.
En cas d'impediment del president i del vicepresident, els ha de substituir un altre jutge
en les condicions que determini el Reglament de procediment.
▼B
La resolució del president o del seu substitut només té caràcter provisional i no prejutja
de cap manera la decisió del Tribunal de Justícia quant a l'afer principal.
Article 40
Els estats membres i les institucions de la Unió poden intervenir com a coadjuvants en els
litigis sotmesos al Tribunal de Justícia.
Tenen el mateix dret els òrgans i organismes de la Unió i qualsevol altra persona sempre
que puguin demostrar un interès en la solució d'un litigi sotmès al Tribunal de Justícia.
Les persones físiques i jurídiques no poden intervenir en els afers entre els estats
membres, entre institucions de la Unió, o entre estats membres, d'una banda, i institucions
de la Unió, de l'altra.
Sense perjudici del que disposa el paràgraf segon, els estats part en l'Acord sobre l'Espai
Econòmic Europeu, diferents dels estats membres, i l'Òrgan de Vigilància de l'AELC,
previst per l'Acord esmentat, poden intervenir com a coadjuvants en els litigis sotmesos
al Tribunal de Justícia quan aquests es refereixin a un dels àmbits d'aplicació d'aquest
Acord.
Les pretensions de la demanda d'intervenció no poden tenir cap altra finalitat que donar
suport a les pretensions d'una de les parts.
Article 41
Quan la part demandada, degudament citada a termini, s'abstingui de contestar per escrit
a la demanda, s'ha de dictar respecte d'aquesta sentència en rebel·lia. La sentència es pot
Portal Jurídic de Catalunya
impugnar en el termini d'un mes a partir de la data de la seva notificació. Llevat d'una
decisió contrària del Tribunal de Justícia, la impugnació no suspèn l'execució de la
sentència dictada en rebel·lia.
Article 42
Els estats membres, les institucions, els òrgans o els organismes de la Unió i qualsevol
altra persona física o jurídica poden interposar, en els casos i les condicions que determini
el Reglament de procediment, una terceria contra les sentències dictades, sense que se'ls
hagi citat a dia cert, si aquestes sentències lesionen els seus drets.
Article 43
En cas de dubte sobre el sentit i l'abast d'una sentència, correspon al Tribunal de Justícia
interpretar aquesta sentència, a instància de la part o de la institució de la Unió que hi
demostri un interès.
Article 44
La revisió de la sentència només es pot demanar al Tribunal de Justícia amb motiu del
descobriment d'un fet que pugui tenir una influència decisiva i que, abans de pronunciarse la sentència, era desconegut pel Tribunal de Justícia i per la part que sol·licita la revisió.
El procediment de revisió exigeix una sentència del Tribunal de Justícia, en la qual s'ha
de fer constar expressament l'existència d'un fet nou del qual es reconeix que té els
caràcters que donen lloc a la revisió, i per això es declara admissible la demanda.
No es pot presentar cap demanda de revisió transcorreguts deu anys des de la data de la
sentència.
Article 45
El Reglament de procediment ha d'establir terminis per raó de la distància.
No es pot oposar preclusió per expiració dels terminis quan l'interessat demostri
l'existència d'un cas fortuït o de força major.
Article 46
Les accions contra la Unió en matèria de responsabilitat extracontractual prescriuen al
cap de cinc anys d'haver-se produït el fet que les va motivar. La prescripció s'interromp
bé mitjançant una demanda presentada davant del Tribunal de Justícia, o bé mitjançant
una reclamació prèvia, que el damnificat pot presentar a la institució competent de la
Unió. En aquest últim cas, la demanda s'ha de presentar en el termini de dos mesos que
preveu l'article 263 del Tractat de funcionament de la Unió Europea; quan escaigui, són
aplicables les disposicions del paràgraf segon de l'article 265 del Tractat de funcionament
de la Unió Europea.
El present article s'aplica també a les accions contra el Banc Centre Europeu en matèria
de responsabilitat extracontractual.
TÍTOL IV
EL TRIBUNAL GENERAL
Article 47
Portal Jurídic de Catalunya
▼M5
El paràgraf primer de l'article 9, l'article 9 bis, els articles 14 i 15, els paràgrafs primer,
segon, quart i cinquè de l'article 17 i l'article 18 s'apliquen al Tribunal General i als seus
membres.
▼B
Són aplicables mutatis mutandis al secretari del Tribunal General el paràgraf quart de
l'article 3 i els articles 10, 11 i 14.
▼M6
Article 48
El Tribunal General està compost per:
a) quaranta jutges a partir del 25 de desembre de 2015;
b) quaranta-set jutges a partir de l'1 de setembre de 2016;
c) dos jutges per Estat membre a partir de l'1 de setembre de 2019.
▼B
Article 49
Els membres del Tribunal General poden ser cridats a exercir les funcions d'advocat
general.
La funció de l'advocat general consisteix a presentar públicament, amb tota imparcialitat
i independència, conclusions motivades sobre determinats afers sotmesos al Tribunal
General, amb la finalitat d'assistir aquest Tribunal en el compliment de la seva missió.
Els criteris per a la selecció d'aquests afers, així com les modalitats de designació dels
advocats generals, s'han de fixar en el Reglament de procediment del Tribunal General.
El membre del Tribunal General cridat a exercir la funció d'advocat general en un afer no
pot participar en la seva resolució.
Article 50
El Tribunal General actua en sales compostes per tres o cinc jutges. Els jutges elegeixen
d'entre ells els presidents de sala. Els presidents de les sales de cinc jutges s'elegeixen per
tres anys. El seu mandat es pot renovar una vegada.
La composició de les sales i l'atribució d'afers a aquestes s'han de regular pel Reglament
de procediment. En determinats casos previstos en el Reglament de procediment, el
Tribunal General pot actuar en Ple o com a òrgan unipersonal.
El Reglament de procediment pot disposar, així mateix, que el Tribunal General es
constitueixi en Gran Sala en els casos i les condicions que estipuli.
▼M7
Article 50 bis
1. El Tribunal General exerceix en primera instància la competència per conèixer dels
litigis entre la Unió i els seus agents en virtut de l'article 270 del Tractat de funcionament
de la Unió Europea, inclosos els litigis entre qualsevol institució, òrgan o organisme,
d'una banda, i els seus agents, de l'altra, sobre els quals la competència per pronunciar-se
s'atribueix al Tribunal de Justícia de la Unió Europea.
Portal Jurídic de Catalunya
2. En totes les fases del procediment, fins i tot en el moment de la presentació de la
demanda, el Tribunal General pot examinar les possibilitats d'una solució amistosa del
litigi i pot intentar facilitar aquesta solució.
▼M10
Article 51
No obstant el que disposa la norma enunciada a l'apartat 1 de l'article 256 del Tractat de
funcionament de la Unió Europea, queden reservats a la competència del Tribunal de
Justícia:
a) els recursos que preveuen els articles 263 i 265 del Tractat de funcionament de la Unió
Europea interposats per un Estat membre i que vagin dirigits contra:
i) un acte legislatiu, un acte del Parlament Europeu, del Consell Europeu o del
Consell, o contra una abstenció de pronunciar-se d'una o diverses de les institucions
esmentades, excepte:
— les decisions adoptades pel Consell d'acord amb el paràgraf tercer de
l'apartat 2 de l'article 108 del Tractat de funcionament de la Unió Europea;
— els actes del Consell adoptats en virtut d'un Reglament del mateix Consell
relatiu a mesures de protecció comercial d'acord amb l'article 207 del
Tractat de funcionament de la Unió Europea;
— els actes del Consell mitjançant els quals aquest exerceixi competències
d'execució de conformitat amb l'apartat 2 de l'article 291 del Tractat de
funcionament de la Unió Europea;
ii) un acte o una abstenció de pronunciar-se de la Comissió d'acord amb l'apartat
1 de l'article 331 del Tractat de funcionament de la Unió Europea;
b) els recursos que preveuen els articles 263 i 265 del Tractat de funcionament de la Unió
Europea que hagi interposat una institució de la Unió contra un acte legislatiu, un acte del
Parlament Europeu, del Consell Europeu, del Consell, de la Comissió o del Banc Central
Europeu, o contra una abstenció de pronunciar-se d'una o diverses d'aquestes institucions;
c) els recursos que preveuen l'article 263 del Tractat de funcionament de la Unió Europea
interposats per un Estat membre i que vagin dirigits contra un acte de la Comissió relatiu
a la falta d'execució d'una sentència dictada pel Tribunal de Justícia d'acord amb l'apartat
2 o al paràgraf segon de l'apartat 3 de l'article 260 del Tractat de funcionament de la Unió
Europea.
▼B
Article 52
El president del Tribunal de Justícia i el president del Tribunal General han de fixar de
comú acord les condicions en què els funcionaris i els altres agents adscrits al Tribunal
de Justícia han de prestar els seus serveis en el Tribunal General per garantir-ne el
funcionament. Determinats funcionaris o altres agents depenen del secretari del Tribunal
General sota l'autoritat del seu president.
Article 53
El procediment davant del Tribunal General està regulat pel títol III.
En la mesura en què sigui necessari, el procediment davant del Tribunal General l'ha de
precisar i completar el seu Reglament de procediment. El Reglament de procediment pot
establir excepcions al paràgraf quart de l'article 40 i a l'article 41 per tenir en compte les
Portal Jurídic de Catalunya
característiques específiques dels contenciosos relatius a l'àmbit de la propietat
intel·lectual.
No obstant el que disposa el paràgraf quart de l'article 20, l'advocat general pot presentar
les seves conclusions motivades per escrit.
Article 54
Quan un recurs o qualsevol altre acte processal adreçat al Tribunal General es presenti
per error a la Secretaria del Tribunal de Justícia, aquesta l'ha de transmetre
immediatament a la Secretaria del Tribunal General; de la mateixa manera, quan un recurs
o qualsevol acte processal adreçat al Tribunal de Justícia es presenti per error a la
Secretaria del Tribunal General, aquesta l'ha de transmetre immediatament a la Secretaria
del Tribunal de Justícia.
Quan el Tribunal General consideri que no és competent per conèixer d'un recurs perquè
és de la competència del Tribunal de Justícia, l'ha de remetre a aquest Tribunal. De la
mateixa manera, quan el Tribunal de Justícia consideri que un recurs correspon a la
competència del Tribunal General, l'ha de remetre a aquest últim, que en aquest cas no
pot declinar la seva competència.
Quan se sotmetin al Tribunal de Justícia i al Tribunal General afers que tinguin el mateix
objecte o que plantegin la mateixa qüestió d'interpretació o que qüestionin la validesa del
mateix acte, el Tribunal General pot suspendre, amb l'audiència prèvia de les parts, les
seves actuacions fins que el Tribunal de Justícia dicti sentència o, si es tracta de recursos
interposats en virtut de l'article 263 del Tractat de funcionament de la Unió Europea, pot
declinar la seva competència a fi que el Tribunal de Justícia es pugui pronunciar sobre
aquests recursos. En aquestes mateixes condicions, el Tribunal de Justícia també pot
decidir suspendre el procediment del qual conegui; en aquest cas, el procediment ha de
continuar davant del Tribunal General.
Quan un Estat membre i una institució de la Unió impugnin el mateix acte, el Tribunal
General ha de declinar la seva competència a fi que el Tribunal de Justícia es pugui
pronunciar sobre aquests recursos.
Article 55
Les resolucions del Tribunal General que posin fi al procés, així com les que resolguin
parcialment la qüestió de fons o posin fi a un incident processal relatiu a una excepció
d'incompetència o d'inadmissibilitat, les ha de notificar el secretari del Tribunal General
a totes les parts, així com a tots els estats membres i a les institucions de la Unió, fins i
tot encara que no hagin intervingut en el litigi davant del Tribunal General.
Article 56
Contra les resolucions del Tribunal General que posin fi al procés, així com contra les
que resolguin parcialment la qüestió de fons o posin fi a un incident processal relatiu a
una excepció d'incompetència o d'inadmissibilitat, es pot interposar recurs de cassació
davant del Tribunal de Justícia en un termini de dos mesos a partir de la notificació de la
resolució impugnada.
Aquest recurs de cassació el pot interposar qualsevol de les parts les pretensions de la
qual s'hagin desestimat totalment o parcialment. Tanmateix, els coadjuvants que no siguin
estats membres o institucions de la Unió només poden interposar recurs de cassació quan
la resolució del Tribunal General els afecti directament.
Portal Jurídic de Catalunya
Excepte en els litigis entre la Unió i els seus agents, el recurs de cassació també el poden
interposar els estats membres i les institucions de la Unió que no hagin intervingut en el
litigi davant del Tribunal General. Aquests estats membres i institucions estan en una
posició idèntica a la dels estats membres o les institucions que hagin intervingut en
primera instància.
Article 57
Qualsevol persona la demanda d'intervenció de la qual s'hagi desestimat pot interposar un
recurs de cassació davant del Tribunal de Justícia contra la decisió del Tribunal General
que desestimi la seva demanda d'intervenció, en un termini de dues setmanes a partir de
la notificació de la resolució desestimatòria.
Les parts en el procediment poden interposar un recurs de cassació contra qualsevol
resolució del Tribunal General adoptada en virtut dels articles 278, 279 o del paràgraf
quart de l'article 299 del Tractat de funcionament de la Unió Europea o en virtut de
l'article 157 o del paràgraf tercer de l'article 164 del Tractat CEEA, en un termini de dos
mesos a partir de la notificació de la resolució.
El recurs de cassació que preveuen els paràgrafs primer i segon del present article s'ha de
resoldre d'acord amb el procediment que preveu l'article 39.
Article 58
El recurs de cassació davant del Tribunal de Justícia es limita a les qüestions de dret. S'ha
de fundar en motius derivats de la incompetència del Tribunal General, d'irregularitats
del procediment davant d'aquest que lesionin els interessos de la part recurrent, així com
de la violació del dret de la Unió per part del Tribunal General.
La imposició i la quantia de les costes no constitueixen per si mateixes un motiu
d'interposició del recurs de cassació.
▼M10
Article 58 bis
L'examen dels recursos de cassació interposats contra les resolucions del Tribunal
General relatives a una resolució d'una sala de recurs independent d'una de les oficines i
agències de la Unió següents està supeditat a la prèvia admissió a tràmit pel Tribunal de
Justícia:
a) l'Oficina de Propietat Intel·lectual de la Unió Europea;
b) l'Oficina Comunitària de Varietats Vegetals;
c) l'Agència Europea de Substàncies i Mescles Químiques;
d) l'Agència de la Unió Europea per a la Seguretat Aèria.
El procediment que preveu el paràgraf primer també s'aplica als recursos de cassació
interposats contra resolucions del Tribunal General relatives a una resolució d'una sala de
recurs independent, constituïda després de l'1 de maig de 2019 en qualsevol altra oficina
o agència de la Unió, que hagi de conèixer de l'afer abans que es pugui interposar un
recurs davant del Tribunal General.
El recurs de cassació s'ha d'admetre a tràmit, totalment o parcialment, segons les
modalitats que fixi el Reglament de procediment, quan susciti una qüestió important per
a la unitat, la coherència o el desenvolupament del dret de la Unió.
Portal Jurídic de Catalunya
La decisió sobre l'admissió o la inadmissió a tràmit del recurs de cassació ha de ser
motivada i s'ha de publicar.
▼B
Article 59
El procediment davant del Tribunal de Justícia en un recurs de cassació contra una
resolució del Tribunal General consta d'una fase escrita i una fase oral. El Tribunal de
Justícia, després d'haver escoltat l'advocat general i les parts, es pot pronunciar sense fase
oral, en les condicions que determini el Reglament de procediment.
Article 60
El recurs de cassació no té efecte suspensiu, sense perjudici del que disposen els articles
278 i 279 del Tractat de funcionament de la Unió Europea o l'article 157 del Tractat
CEEA.
No obstant el que disposa l'article 280 del Tractat de funcionament de la Unió Europea,
les resolucions del Tribunal General que anul·lin un reglament només tenen efecte a partir
de l'expiració del termini que preveu el paràgraf primer de l'article 56 d'aquest Estatut o,
si s'ha interposat un recurs de cassació durant aquest termini, a partir de la desestimació
del recurs, sense perjudici del dret que assisteixi cada part a plantejar davant del Tribunal
de Justícia una demanda, en virtut dels articles 278 i 279 del Tractat de funcionament de
la Unió Europea o de l'article 157 del Tractat CEEA, amb la finalitat d'aconseguir la
suspensió dels efectes del reglament anul·lat o l'adopció de qualsevol altra mesura
provisional.
Article 61
Quan s'estimi el recurs de cassació, el Tribunal de Justícia ha d'anul·lar la resolució del
Tribunal General. En aquest cas, el Tribunal de Justícia pot o bé resoldre ell mateix
definitivament el litigi, quan el seu estat ho permeti, o bé tornar l'afer al Tribunal General
perquè aquest últim el resolgui.
En cas de devolució, el Tribunal General està vinculat per les qüestions de dret dirimides
per la resolució del Tribunal de Justícia.
Quan s'estimi un recurs de cassació interposat per un Estat membre o una institució de la
Unió que no hagi intervingut en el litigi davant del Tribunal General, el Tribunal de
Justícia, si ho considera necessari, pot indicar quins són els efectes de la resolució del
Tribunal General anul·lada que s'han de considerar definitius respecte de les parts en el
litigi.
Article 62
En els casos que preveuen els apartats 2 i 3 de l'article 256 del Tractat de funcionament
de la Unió Europea, el primer advocat general pot proposar al Tribunal de Justícia que
reexamini la resolució del Tribunal General quan consideri que hi ha un risc greu que es
vulneri la unitat o la coherència del dret de la Unió.
La proposta s'ha de presentar en el termini d'un mes a partir del pronunciament de la
resolució del Tribunal General. El Tribunal de Justícia ha de decidir, en el termini d'un
mes a partir de la proposta que li hagi presentat el primer advocat general, si escau o no
reexaminar la resolució.
Portal Jurídic de Catalunya
Article 62 bis
El Tribunal de Justícia s'ha de pronunciar sobre les qüestions objecte del reexamen per
un procediment d'urgència sobre la base de les interlocutòries remeses pel Tribunal
General.
Els interessats que preveu l'article 23 d'aquest Estatut, així com en els casos que preveu
l'apartat 2 de l'article 256 del Tractat de funcionament de la Unió Europea, les parts en el
procediment davant del Tribunal General tenen dret a presentar al Tribunal de Justícia
al·legacions o observacions escrites sobre les qüestions objecte del reexamen en un
termini fixat a aquest efecte.
El Tribunal de Justícia pot decidir sobre l'obertura de la fase oral abans de pronunciar-se.
Article 62 ter
En els casos que preveu l'apartat 2 de l'article 256 del Tractat de funcionament de la Unió
Europea, la proposta de reexamen i la decisió d'iniciar el procediment de reexamen no
tenen efecte suspensiu, sense perjudici del que disposen els articles 278 i 279 del Tractat
de funcionament de la Unió Europea. Si el Tribunal de Justícia declara que la resolució
del Tribunal General vulnera la unitat o la coherència del dret de la Unió, el Tribunal de
Justícia ha de retornar l'afer al Tribunal General, que està vinculat per les qüestions de
dret dirimides pel Tribunal de Justícia; el Tribunal de Justícia pot indicar els efectes de la
resolució del Tribunal General que s'han de considerar definitius respecte de les parts en
el litigi. No obstant això, si la solució del litigi deriva, tenint en compte el resultat del
reexamen, de les apreciacions de fet en les quals es basa la resolució del Tribunal General,
el Tribunal de Justícia ha de resoldre definitivament el litigi.
En els casos que preveu l'apartat 3 de l'article 256 del Tractat de funcionament de la Unió
Europea, a falta d'una proposta de reexamen o d'una decisió d'obertura de la fase de
reexamen, la resposta del Tribunal General a les qüestions presentades té efecte al
venciment dels terminis que preveu amb aquesta finalitat el paràgraf segon de l'article 62.
En cas d'obertura d'una fase de reexamen, la resposta objecte del reexamen té efecte al
terme d'aquesta fase, llevat d'una decisió contrària del Tribunal de Justícia. Si el Tribunal
de Justícia declara que la resolució del Tribunal General vulnera la unitat o la coherència
del dret de la Unió, la resposta del Tribunal de Justícia a les qüestions objecte del
reexamen substitueix la resposta donada pel Tribunal General.
TÍTOL IV bis
SALES JURISDICCIONALS
▼M7
Article 62 quater
Les disposicions relatives a les competències, la composició, l'organització i el
procediment de qualsevol tribunal especialitzat instituït en virtut de l'article 257 del
Tractat de funcionament de la Unió Europea s'han de recollir en un annex d'aquest Estatut.
▼B
TÍTOL V
DISPOSICIONS FINALS
Portal Jurídic de Catalunya
Article 63
Els reglaments de procediment del Tribunal de Justícia i del Tribunal General han de
contenir totes les disposicions necessàries per aplicar i, en la mesura en què sigui
necessari, completar aquest Estatut.
Article 64
Les normes relatives al règim lingüístic aplicable al Tribunal de Justícia de la Unió
Europea s'han d'establir mitjançant un reglament del Consell, que s'ha de pronunciar per
unanimitat. Aquest reglament s'ha d'adoptar bé a petició del Tribunal de Justícia i amb la
consulta prèvia a la Comissió i al Parlament Europeu, o bé a proposta de la Comissió i
amb la consulta prèvia al Tribunal de Justícia i al Parlament Europeu.
Fins que s'adoptin les normes esmentades, segueixen sent aplicables les disposicions del
Reglament de procediment del Tribunal de Justícia i del Reglament de procediment del
Tribunal General relatives al règim lingüístic. No obstant el que disposen els articles 253
i 254 del Tractat de funcionament de la Unió Europea, qualsevol modificació o derogació
de les disposicions esmentades requereix l'aprovació unànime del Consell.
▼M7—————
▼B
PROTOCOL (NÚM. 4)
SOBRE ELS ESTATUTS DEL SISTEMA EUROPEU DE BANCS CENTRALS I
DEL BANC CENTRAL EUROPEU
LES ALTES PARTS CONTRACTANTS,
VOLENT establir els Estatuts del Sistema Europeu de Bancs Centrals i del Banc Central
Europeu, que preveu l'apartat 2 de l'article 129 del Tractat de funcionament de la Unió
Europea,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
CAPÍTOL I
SISTEMA EUROPEU DE BANCS CENTRALS
Article 1
El Sistema Europeu de Bancs Centrals
De conformitat amb l'apartat 1 de l'article 282 del Tractat de funcionament de la Unió
Europea, el Banc Central Europeu (BCE) i els bancs centrals nacionals constitueixen el
Sistema Europeu de Bancs Centrals (SEBC). El BCE i els bancs centrals nacionals dels
estats membres la moneda dels quals és l'euro constitueixen l'Eurosistema.
Portal Jurídic de Catalunya
El SEBC i el BCE exerceixen les seves funcions i porten a terme les seves activitats de
conformitat amb el que disposen els Tractats i aquest Estatut.
CAPÍTOL II
OBJECTIUS I FUNCIONS DEL SEBC
Article 2
Objectius
De conformitat amb l'apartat 1 de l'article 127 i amb l'apartat 2 de l'article 282 del Tractat
de funcionament de la Unió Europea, l'objectiu primordial del SEBC és mantenir
l'estabilitat de preus. Sense perjudici d'aquest objectiu, el SEBC ha de donar suport a les
polítiques econòmiques generals a la Unió amb vista a contribuir a la consecució dels
objectius de la Unió, tal com estableix l'article 3 del Tractat de la Unió Europea. El SEBC
ha d'actuar segons el principi d'una economia de mercat oberta i de lliure competència, i
ha d’afavorir una assignació de recursos eficient i conforme als principis que estableix
l'article 119 del Tractat de funcionament de la Unió Europea.
Article 3
Funcions
3.1. De conformitat amb l'apartat 2 de l'article 127 del Tractat de funcionament de la Unió
Europea, les funcions bàsiques que ha de desenvolupar el SEBC són les següents:
— definir i executar la política monetària de la Unió,
— efectuar operacions de canvi de divises que siguin coherents amb les disposicions de
l'article 219 d'aquest Tractat,
— tenir i gestionar les reserves oficials de divises dels estats membres,
— promoure el bon funcionament del sistema de pagaments.
3.2. De conformitat amb l'apartat 3 de l'article 127 d'aquest Tractat, el tercer guió de
l'article 3.1 s'entén sense perjudici de la tinença i gestió dels fons de maniobra oficials en
divises per part dels governs dels estats membres.
3.3. De conformitat amb l'apartat 5 de l'article 127 d'aquest Tractat, el SEBC ha de
contribuir a una bona gestió de les polítiques que portin a terme les autoritats competents
respecte a la supervisió prudencial de les entitats de crèdit i l'estabilitat del sistema
financer.
Article 4
Funcions consultives
De conformitat amb l'apartat 4 de l'article 127 del Tractat de funcionament de la Unió
Europea:
a) el BCE ha de ser consultat:
— sobre qualsevol proposta d'acte de la Unió comprès en l'àmbit de les seves
competències,
— per les autoritats nacionals, sobre qualsevol projecte de disposició legal que entri en el
seu àmbit de competències, però dins dels límits i amb les condicions que disposi el
Consell d'acord amb el procediment que preveu l'article 41;
Portal Jurídic de Catalunya
b) el BCE pot presentar dictàmens a les institucions, òrgans o organismes de la Unió o a
les autoritats nacionals, sobre matèries que pertanyin a l'àmbit de les seves competències.
Article 5
Recopilació d'informació estadística
5.1. A fi de complir les funcions del SEBC, el BCE, assistit pels bancs centrals nacionals,
ha de recopilar la informació estadística necessària obtenint-la de les autoritats nacionals
competents o directament dels agents econòmics. Amb aquesta finalitat, ha de cooperar
amb les institucions, òrgans o organismes de la Unió, així com amb les autoritats
competents dels estats membres o de tercers països i amb organitzacions internacionals.
5.2. Els bancs centrals nacionals han d'executar, en la mesura que sigui possible, les
funcions que descriu l'article 5.1.
5.3. El BCE ha de contribuir, quan sigui necessari, a l'harmonització de les normes i
pràctiques que regulin la recopilació, l'elaboració i la distribució d'estadístiques en els
sectors compresos dins dels àmbits de les seves competències.
5.4. El Consell ha de definir, d'acord amb el procediment de l'article 41, les persones
físiques i jurídiques subjectes a exigències d'informació, el règim de confidencialitat i les
disposicions d'execució i de sanció adequades.
Article 6
Cooperació internacional
6.1. En l'àmbit de la cooperació internacional en relació amb les funcions encomanades
al SEBC, el BCE ha de decidir com ha d'estar representat el SEBC.
6.2. El BCE i, sempre que aquest ho aprovi, els bancs centrals nacionals poden participar
en institucions monetàries internacionals.
6.3. Les disposicions dels articles 6.1 i 6.2 s'entenen sense perjudici del que disposa
l'article 138 del Tractat de funcionament de la Unió Europea.
CAPÍTOL III
ORGANITZACIÓ DEL SEBC
Article 7
Independència
Tal com s'exposa a l'article 130 del Tractat de funcionament de la Unió Europea, quan
exerceixin les facultats que els confereixen ►C1 els Tractats ◄ i aquests Estatuts i
exerceixin les funcions i els deures corresponents, ni el BCE, ni els bancs centrals
nacionals, ni cap membre dels seus òrgans rectors no poden sol·licitar ni acceptar
instruccions procedents de les institucions, els òrgans o els organismes de la Unió, de cap
Govern d'un Estat membre ni de cap altre organisme. Les institucions, els òrgans o
organismes de la Unió, així com els governs dels estats membres, es comprometen a
respectar aquest principi i a no tractar d'influir sobre els membres dels òrgans rectors del
BCE o dels bancs centrals nacionals en l'exercici de les seves funcions.
Article 8
Portal Jurídic de Catalunya
Principi general
El SEBC és regit pels òrgans rectors del BCE.
Article 9
El Banc Central Europeu
9.1. El BCE, que, en virtut de l'apartat 3 de l'article 282 del Tractat de funcionament de
la Unió Europea, té personalitat jurídica pròpia, disposa en cadascun dels estats membres
de la capacitat jurídica més àmplia concedida a les persones jurídiques d'acord amb el
dret nacional respectiu; en particular, pot adquirir o vendre propietat mobiliària i
immobiliària i ser part en actuacions judicials.
9.2. La funció del BCE és garantir que es compleixin les funcions encomanades al SEBC
d'acord amb els apartats 2, 3 i 5 de l'article 127 d'aquest Tractat, sigui per mitjà de les
seves pròpies activitats de conformitat amb el present Estatut, sigui per mitjà dels bancs
centrals nacionals, d'acord amb el que disposen l'article 12.1 i l'article 14.
9.3. De conformitat amb el que disposa l'apartat 1 de l'article 129 d'aquest Tractat, els
òrgans rectors del BCE són el Consell de Govern i el Comitè Executiu.
Article 10
El Consell de Govern
10.1. De conformitat amb el que disposa l'apartat 1 de l'article 283 del Tractat de
funcionament de la Unió Europea, el Consell de Govern està compost pels membres del
Comitè Executiu i pels governadors dels bancs centrals nacionals dels estats membres la
moneda dels quals és l'euro.
10.2. Cada membre del Consell de Govern disposa d'un vot. Des del moment en què el
nombre de membres del Consell de Govern sigui superior a vint-i-un, cada membre del
Comitè Executiu ha de disposar d'un vot, i el nombre de governadors amb dret de vot ha
de ser de quinze. El dret de vot dels governadors s'ha d'assignar i ha de ser objecte d'una
rotació d'acord amb el següent:
— Des del moment en què el nombre de governadors sigui superior a quinze i fins que
arribi a vint-i-dos, els governadors s'han de distribuir en dos grups d'acord amb la mida
de la participació de l'Estat membre corresponent al seu banc central nacional en el
producte interior brut total a preu de mercat i en el balanç agregat total de les institucions
financeres monetàries dels estats membres la moneda dels quals és l'euro. S'ha d'assignar
a les participacions en el producte interior brut total a preu de mercat i en el balanç agregat
total de les institucions financeres monetàries un pes de 5/6 i 1/6 respectivament. El
primer grup ha d'estar format per cinc governadors i el segon grup ha d'estar format pels
altres governadors. La freqüència del dret de vot dels governadors del primer grup no ha
de ser inferior a la freqüència del dret de vot dels governadors del segon grup, sense
perjudici del qual, el primer grup ha de disposar de quatre vots i, el segon, d'onze.
— Des del moment en què el seu nombre arribi a vint-i-dos, els governadors s'han de
distribuir en tres grups d'acord amb la classificació basada en els criteris exposats. El
primer grup ha d'estar format per cinc governadors i ha de disposar de quatre vots. El
segon grup ha de comprendre la meitat del nombre total de governadors, amb
l'arrodoniment de les fraccions al nombre enter següent, i ha de disposar de vuit vots. El
tercer grup ha d'estar format pels governadors restants i ha de disposar de tres vots.
— Dins de cada grup, els governadors han de tenir el dret de vot pel mateix termini.
Portal Jurídic de Catalunya
— Als efectes del càlcul de les participacions en el producte interior brut total a preu de
mercat s'ha d'aplicar l'apartat 2 de l'article 29. El balanç agregat total de les institucions
financeres monetàries s'ha de calcular d'acord amb el sistema estadístic vigent a la Unió
en el moment del càlcul.
— Sempre que el producte interior brut total a preu de mercat s'ajusti de conformitat amb
l'apartat 3 de l'article 29 dels Estatuts o sempre que augmenti el nombre de governadors,
s'ha de revisar la mida i/o la composició dels grups d'acord amb els principis exposats.
— Per majoria de dos terços de tots els seus membres, tinguin o no el dret de vot, el
Consell de Govern ha de prendre totes les mesures necessàries per a l'aplicació dels
principis exposats, i pot decidir que s'ajorni la introducció del sistema de rotació fins que
el nombre de governadors sigui superior a 18.
El dret de vot s'exerceix en persona. No obstant aquesta norma, el Reglament intern a què
fa referència l'apartat 3 de l'article 12 pot establir la possibilitat que els membres del
Consell de Govern emetin el seu vot per teleconferència. El Reglament intern ha de
disposar també que els membres del Consell de Govern que no puguin assistir a les
reunions del Consell de Govern per un període prolongat puguin designar un substitut que
ocupi el seu lloc com a membre del Consell de Govern.
Les disposicions dels paràgrafs precedents no afecten el dret de vot que tots els membres
del Consell de Govern, amb dret de vot i sense, tenen en virtut dels articles 10.3, 40.2 i
40.3.
Si no s'estipula el contrari en aquests Estatuts, el Consell de Govern ha de decidir per
majoria simple dels seus membres amb dret de vot. En cas d'empat, el vot decisiu
correspon al president.
En les votacions del Consell de Govern es requereix un quòrum de dos terços dels seus
membres amb dret de vot. Si aquest no s'assoleix, el president pot convocar una reunió
extraordinària en què es puguin adoptar decisions independentment del quòrum esmentat.
10.3. En totes les decisions que s'adoptin d'acord amb els articles 28, 29, 30, 32 i 33, els
vots dels membres del Consell de Govern s'han de ponderar de conformitat amb les
participacions dels bancs centrals nacionals en el capital subscrit del BCE. La ponderació
dels vots dels membres del Comitè Executiu és zero. Les decisions per majoria
qualificada s'han d'aprovar sempre que els vots favorables representin almenys dos terços
del capital subscrit del BCE i representin almenys la meitat dels accionistes. En cas que
un governador no pugui assistir a la votació, pot designar un substitut que emeti el seu
vot ponderat.
10.4. Les reunions tenen caràcter confidencial. El Consell de Govern pot decidir fer
públics els resultats de les seves deliberacions.
10.5. El Consell de Govern s'ha de reunir almenys deu vegades a l'any.
Article 11
El Comitè Executiu
11.1. D'acord amb el que disposa el paràgraf primer de l'apartat 2 de l'article 283 del
Tractat de funcionament de la Unió Europea, el Comitè Executiu està compost pel
president, el vicepresident i uns altres quatre membres.
Els membres han d'exercir les seves funcions amb dedicació exclusiva. Cap membre no
pot exercir una altra professió, remunerada o no, excepte amb l'autorització excepcional
del Consell de Govern.
Portal Jurídic de Catalunya
11.2. De conformitat amb el paràgraf segon de l'apartat 2 de l'article 283 d'aquest Tractat,
el president, el vicepresident i els altres membres del Comitè Executiu han de ser
nomenats pel Consell Europeu, que s'ha de pronunciar per majoria qualificada, sobre la
base d'una recomanació del Consell i amb la consulta prèvia al Parlament Europeu i al
Consell de Govern, d'entre personalitats de reconegut prestigi i experiència professional
en afers monetaris o bancaris.
El seu mandat té una durada de vuit anys i no és renovable.
Només els nacionals dels estats membres poden ser membres del Comitè Executiu.
11.3. Les condicions d'ocupació dels membres del Comitè Executiu, i en particular els
seus sous, pensions i altres beneficis de la Seguretat Social, estan subjectes a contractes
amb el BCE i són fixats pel Consell de Govern a proposta d'un comitè compost per tres
membres designats pel Consell de Govern i uns altres tres designats pel Consell. Els
membres del Comitè Executiu no tenen dret a vot en els afers que aquest apartat.
11.4. Si un membre del Comitè Executiu deixa de reunir els requisits exigits per exercir
les seves funcions o si en la seva conducta s'observa una falta greu, el Tribunal de Justícia
pot separar-lo del seu càrrec a petició del Consell de Govern o del Comitè Executiu.
11.5. Tots els membres del Comitè Executiu presents a les sessions tenen dret a vot;
cadascun d'ells disposa, amb aquesta finalitat, d'un vot. Llevat de disposició contrària, el
Comitè Executiu decideix per majoria simple dels vots emesos. En cas d'empat, correspon
al president el vot decisiu. Les modalitats de votació s'especifiquen en el Reglament intern
a què fa referència l'article 12.3.
11.6. El Comitè Executiu és responsable de la gestió ordinària del BCE.
11.7. Qualsevol vacant que es produeixi en el Comitè Executiu es cobreix mitjançant el
nomenament d'un nou membre; és aplicable el que disposa l'article 11.2.
Article 12
Responsabilitats dels òrgans rectors
12.1. El Consell de Govern ha d'adoptar les orientacions i decisions necessàries per
garantir el compliment de les funcions assignades al SEBC d'acord amb els Tractats i
aquest Estatut. El Consell de Govern ha de formular la política monetària de la Unió,
incloent-hi, si s'escau, les decisions relatives als objectius monetaris intermedis, els tipus
d'interès bàsics i el subministrament de reserves en el SEBC, i ha d'establir les
orientacions necessàries per al seu compliment.
El Comitè Executiu ha de posar en pràctica la política monetària de conformitat amb les
orientacions i decisions adoptades pel Consell de Govern. En fer-ho, ha d'impartir les
instruccions necessàries als bancs centrals nacionals. El Comitè Executiu pot també rebre
la delegació de determinats poders, quan així ho disposi el Consell de Govern.
En la mesura en què es consideri possible i adequat, i sense perjudici del que disposa
aquest article, el BCE ha de recórrer als bancs centrals nacionals per executar les
operacions que corresponguin a les funcions del SEBC.
12.2. El Comitè Executiu s'ha d'encarregar de la preparació de les reunions del Consell
de Govern.
12.3. El Consell de Govern ha d'adoptar el Reglament intern que determini l'organització
interna del BCE i dels seus òrgans rectors.
Portal Jurídic de Catalunya
12.4. El Consell de Govern ha d'exercir les funcions consultives que preveu l'article 4.
12.5. El Consell de Govern ha d'adoptar les decisions que preveu l'article 6.
Article 13
El president
13.1. El president, o, en absència d'aquest, el vicepresident, presideix el Consell de
Govern i el Comitè Executiu del BCE.
13.2. Sense perjudici del que disposa l'article 38, el president o la persona que ell designi
representa el BCE a l'exterior.
Article 14
Bancs centrals nacionals
14.1. De conformitat amb el que disposa l'article 131 del Tractat de funcionament de la
Unió Europea, cada Estat membre ha de garantir la compatibilitat de la seva legislació
nacional, inclosos els estatuts del banc central nacional, amb aquests Estatuts i els
Tractats.
14.2. Els estatuts dels bancs centrals nacionals han de disposar, en particular, que el
mandat de governador d'un banc central nacional no sigui inferior a cinc anys.
Un governador només pot ser rellevat del seu mandat en cas que deixi de complir els
requisits exigits per al compliment de les seves funcions o hagi incorregut en falta greu.
El governador afectat o el Consell de Govern poden recórrer contra les decisions sobre
això davant del Tribunal de Justícia, per motius d'infracció dels Tractats o de qualsevol
norma legal relativa a la seva aplicació. Aquestes accions s'han d'emprendre en un termini
de dos mesos a partir de la publicació de la decisió, o de la seva notificació al demandant
o, a falta d'aquesta, a partir de la data en què la decisió hagi arribat a coneixement d'aquest
últim, segons els casos.
14.3. Els bancs centrals nacionals són part integrant del SEBC i la seva actuació s'ha
d'ajustar a les orientacions i instruccions del BCE. El Consell de Govern ha d'adoptar les
mesures necessàries per garantir el compliment de les orientacions i instruccions del BCE
i ha d'exigir que se li remeti tota la informació pertinent.
14.4. Els bancs centrals nacionals poden exercir funcions diferents de les que especifica
aquest Estatut, llevat que el Consell de Govern decideixi, per una majoria de dos terços
dels vots emesos, que aquestes funcions interfereixen en els objectius i les tasques del
SEBC. Aquestes funcions s'exerceixen sota la responsabilitat dels bancs centrals
nacionals i no es consideren part de les funcions del SEBC.
Article 15
Obligacions d'informació
15.1. El BCE ha d'elaborar i publicar informes sobre les activitats del SEBC amb una
periodicitat almenys trimestral.
15.2. S'ha de publicar cada setmana un estat financer consolidat del SEBC.
15.3. De conformitat amb el que disposa l'apartat 3 de l'article 284 del Tractat de
funcionament de la Unió Europea, el BCE ha de presentar cada any al Parlament Europeu,
Portal Jurídic de Catalunya
al Consell i a la Comissió, així com al Consell Europeu, un informe sobre les activitats
del SEBC i la política monetària de l'any anterior i de l’any actual.
15.4. Els informes i estats esmentats en aquest article s'han de posar gratuïtament a
disposició dels interessats.
Article 16
Bitllets de banc
De conformitat amb el que disposa l'apartat 1 de l'article 128 del Tractat de funcionament
de la Unió Europea, el Consell de Govern té el dret exclusiu d'autoritzar l'emissió de
bitllets de banc en euros en la Unió, bitllets que poden emetre el BCE i els bancs centrals
nacionals. Els bitllets de banc emesos pel BCE i els bancs centrals nacionals són els únics
bitllets de banc de curs legal dins de la Unió.
El BCE ha de respectar en la mesura del possible les pràctiques existents per a l'emissió i
el disseny de bitllets de banc.
CAPÍTOL IV
FUNCIONS MONETÀRIES I OPERACIONS DEL SEBC
Article 17
Comptes en el BCE i els bancs centrals nacionals
Amb la finalitat d'efectuar les seves operacions, el BCE i els bancs centrals nacionals
poden obrir comptes a entitats de crèdit, a entitats públiques i a altres participants al
mercat, així com acceptar actius, inclosos valors representats mitjançant anotacions en
compte, com a garantia.
Article 18
Operacions de mercat obert i de crèdit
18.1. Amb la finalitat d'assolir els objectius del SEBC i de portar a terme les seves
funcions, el BCE i els bancs centrals nacionals poden:
— operar en els mercats financers comprant i venent directament (al comptat i a terminis),
o d'acord amb pactes de recompra, prestant o prenent prestats valors i altres instruments
negociables, sigui en euros o en altres monedes, així com en metalls preciosos,
— efectuar operacions de crèdit amb entitats de crèdit i altres participants en el mercat,
basant els préstecs en garanties adequades.
18.2. El BCE ha d'establir els principis generals per a les operacions de mercat obert i per
a les operacions de crèdit que efectuï per si mateix o que efectuïn els bancs centrals
nacionals, inclòs l'anunci de les condicions per les quals aquests es declarin disposats a
efectuar aquestes transaccions.
Article 19
Reserves mínimes
19.1. Sense perjudici del que disposa l'article 2, el BCE pot exigir que les entitats de crèdit
establertes als estats membres mantinguin unes reserves mínimes en els comptes en el
Portal Jurídic de Catalunya
BCE i en els bancs centrals nacionals, en atenció a objectius de política monetària. El
Consell de Govern pot establir els reglaments relatius al càlcul i a la determinació de les
reserves mínimes exigides. En cas d'incompliment, el BCE pot aplicar interessos de
penalització, així com imposar altres sancions d'efecte comparable.
19.2. Per a l'aplicació d'aquest article, el Consell ha de definir, d'acord amb el procediment
que preveu l'article 41, la base corresponent a les reserves mínimes i els coeficients
màxims admissibles entre aquestes reserves i les seves bases, així com les sancions
apropiades en cas d'incompliment.
Article 20
Altres instruments de control monetari
El Consell de Govern pot decidir, per majoria de dos terços dels vots emesos, l'ús d'altres
mètodes operatius de control monetari que consideri adequats, sempre que es respectin
les disposicions de l'article 2.
D'acord amb el procediment que fixa l'article 41, el Consell ha de definir l'abast d'aquests
mètodes quan imposin obligacions a tercers.
Article 21
Operacions amb entitats públiques
21.1. D'acord amb el que disposa l'article 123 del Tractat de funcionament de la Unió
Europea, queden prohibides l'autorització de descoberts i la concessió d'un altre tipus de
crèdits per part del BCE o dels bancs centrals nacionals en favor d'institucions, òrgans o
organismes de la Unió, governs centrals, autoritats regionals o locals o altres autoritats
públiques, organismes de dret públic o empreses públiques dels estats membres; queda
igualment prohibida l'adquisició directa a aquests d'instruments de deute pel BCE o els
bancs centrals nacionals.
21.2. El BCE i els bancs centrals nacionals poden actuar com a agents fiscals de les
entitats a què es refereix l'article 21.1.
21.3. Les disposicions d'aquest article no s’apliquen a les entitats de crèdit públiques, que
en el context de la provisió de liquiditat pels bancs centrals reben dels bancs centrals
nacionals i el BCE el mateix tracte que les entitats de crèdit privades.
Article 22
Sistemes de compensació i de pagament
El BCE i els bancs centrals nacionals poden proporcionar mitjans i el BCE dictar
reglaments, destinats a garantir uns sistemes de compensació i liquidació eficients i
solvents dins de la Unió, així com amb altres països.
Article 23
Operacions exteriors
El BCE i els bancs centrals nacionals poden:
— establir relacions amb els bancs centrals i amb les institucions financeres d'altres països
i, quan escaigui, amb organitzacions internacionals,
Portal Jurídic de Catalunya
— adquirir i vendre al comptat i a terminis tot tipus d'actius en moneda estrangera i
metalls preciosos. L'expressió «actius en moneda estrangera» inclou els valors i tots els
altres actius en la moneda de qualsevol país o en unitats de compte i sigui quina sigui la
forma en què es posseeixin,
— posseir i gestionar els actius a què fa referència aquest article,
— efectuar qualsevol tipus de transaccions bancàries en relació amb tercers països i amb
organitzacions internacionals, incloses les operacions de concessió i recepció de préstecs.
Article 24
Altres operacions
A més de les operacions derivades de les seves funcions, el BCE i els bancs centrals
nacionals poden efectuar operacions per als seus fins administratius o per al seu personal.
CAPÍTOL V
SUPERVISIÓ PRUDENCIAL
Article 25
Supervisió prudencial
25.1. El BCE pot brindar assessorament al Consell, a la Comissió i a les autoritats
competents dels estats membres i pot ser consultat per aquests sobre l'abast i l'aplicació
de la legislació de la Unió relativa a la supervisió prudencial de les entitats de crèdit i a
l'estabilitat del sistema financer.
25.2. D'acord amb qualsevol reglament del Consell adoptat en virtut de l'apartat 6 de
l'article 127 del Tractat de funcionament de la Unió Europea, el BCE pot portar a terme
funcions específiques relatives a les polítiques relacionades amb la supervisió prudencial
de les entitats de crèdit i altres entitats financeres, a excepció de les companyies
d'assegurances.
CAPÍTOL VI
DISPOSICIONS FINANCERES DEL SEBC
Article 26
Comptes financers
26.1. L'exercici econòmic del BCE i dels bancs centrals nacionals comença el primer dia
de gener i finalitza l'últim dia de desembre.
26.2. Els comptes anuals del BCE els porta el Comitè Executiu d'acord amb els principis
que estableix el Consell de Govern. Els comptes els aprova el Consell de Govern i es
publiquen posteriorment.
26.3. Amb fins analítics i operatius, el Comitè Executiu ha d'elaborar un balanç consolidat
del SEBC que ha d'abraçar els actius i passius dels bancs centrals nacionals que estiguin
inclosos en el SEBC.
Portal Jurídic de Catalunya
26.4. Per a l'aplicació d'aquest article, el Consell de Govern ha d'establir les normes
necessàries per normalitzar procediments comptables i d'informació relatius a les
operacions empreses pels bancs centrals nacionals.
Article 27
Auditoria
27.1. Els comptes del BCE i dels bancs centrals nacionals són controlats per auditors
externs independents, recomanats pel Consell de Govern i aprovats pel Consell. Els
auditors tenen plens poders per examinar tots els llibres i comptes del BCE i dels bancs
centrals nacionals, així com per estar plenament informats sobre les seves transaccions.
27.2. Les disposicions de l'article 287 del Tractat de funcionament de la Unió Europea
només s'han d'aplicar a un examen de l'eficàcia operativa de la gestió del BCE.
Article 28
Capital del BCE
28.1. El capital del BCE és de 5.000 milions d'euros. El capital es pot augmentar en les
quantitats que decideixi el Consell de Govern, que s'ha de pronunciar per la majoria
qualificada que estableix l'article 10.3, dins dels límits i d'acord amb les condicions
fixades pel Consell de conformitat amb el procediment que estableix l'article 41.
28.2. Els bancs centrals nacionals són els únics subscriptors i accionistes del capital del
BCE. La subscripció de capital s'ha d'efectuar d'acord amb la clau establerta segons el
que disposa l'article 29.
28.3. El Consell de Govern, que s'ha de pronunciar per la majoria qualificada que
estableix l'article 10.3, ha de determinar fins a quin punt i de quina manera s'ha de
desemborsar el capital.
28.4. Sense perjudici del que disposa l'article 28.5, les accions dels bancs centrals
nacionals en el capital subscrit del BCE no es poden transferir, pignorar o embargar.
28.5. En cas que s'ajusti la clau a què es refereix l'article 29, els bancs centrals nacionals
s'han de transferir entre si accions representatives del capital, fins a la quantitat que sigui
necessària per garantir que la distribució de les accions representatives del capital
correspon a la clau ajustada. El Consell de Govern ha de determinar els termes i les
condicions d'aquestes transferències.
Article 29
Clau per a la subscripció de capital
29.1. La clau per a la subscripció de capital del BCE fixada per primera vegada el 1998,
quan es va crear el SEBC, s'ha de determinar assignant a cada banc central nacional una
ponderació en aquesta clau, que ha de ser igual a la suma de:
— el 50% de la participació del seu Estat membre respectiu en la població de la Unió el
penúltim any anterior a la constitució del SEBC,
— el 50% de la participació del seu Estat membre respectiu en el producte interior brut,
a preu de mercat, de la Unió, d'acord amb el que es registri en els cinc anys que
precedeixen el penúltim any anterior a la constitució del SEBC.
Portal Jurídic de Catalunya
Els percentatges s'han d'arrodonir a la baixa o a l'alça fins al múltiple de 0,0001 punts
percentuals més pròxim.
29.2. La Comissió, de conformitat amb les normes adoptades pel Consell d'acord amb el
procediment que estableix l'article 41, ha de subministrar les dades estadístiques que s'han
d'utilitzar per a l'aplicació d'aquest article.
29.3. Les ponderacions assignades als bancs centrals nacionals s'han d'ajustar cada cinc
anys després de la constitució del SEBC, per analogia amb les disposicions que estableix
l'article 29.1. La clau ajustada s'ha d'aplicar amb efectes a partir del primer dia de l'any
següent.
29.4. El Consell de Govern ha d'adoptar totes les altres mesures que siguin necessàries
per a l'aplicació d'aquest article.
Article 30
Transferència d'actius exteriors de reserva al BCE
30.1. Sense perjudici del que disposa l'article 28, els bancs centrals nacionals han de
proporcionar al BCE actius exteriors de reserva diferents de les monedes dels estats
membres, dels euros, de les posicions de reserva i dels drets especials de gir de l'FMI, fins
a un import equivalent a 50.000 milions d'euros. El Consell de Govern ha de decidir la
proporció que ha de rebre el BCE després de la seva constitució en aplicació d'aquest
Estatut, així com els imports que s'han d'aportar posteriorment. El BCE té ple dret a
posseir i gestionar les reserves exteriors que li siguin transferides, i a utilitzar-les per als
fins que estableix aquest Estatut.
30.2. Les contribucions de cada banc central nacional s'han de fixar en proporció a la seva
participació en el capital subscrit del BCE.
30.3. Cada banc central nacional ha de ser acreditat pel BCE amb un actiu equivalent a la
seva contribució. El Consell de Govern ha de determinar la denominació i la remuneració
d'aquests actius.
30.4. El BCE pot sol·licitar més actius exteriors de reserva, excedint el límit que estableix
l'article 30.1, de conformitat amb les disposicions de l'article 30.2, dins dels límits i segons
les condicions que estableixi el Consell d'acord amb el procediment que fixa l'article 41.
30.5. El BCE pot tenir i gestionar les posicions de reserva i els drets especials de gir de
l'FMI, així com disposar la posada en comú d'aquests actius.
30.6. El Consell de Govern ha de decidir totes les altres mesures que siguin necessàries
per a l'aplicació d'aquest article.
Article 31
Actius exteriors de reserva en possessió dels bancs centrals nacionals
31.1. Els bancs centrals nacionals poden fer transaccions en compliment de les seves
obligacions amb les organitzacions internacionals, de conformitat amb l'article 23.
31.2. Totes les altres operacions en actius exteriors de reserva que estiguin en poder dels
bancs centrals nacionals després de les transferències a què es refereix l'article 30, així
com les transaccions dels estats membres amb els seus fons de maniobra oficials en
moneda estrangera, per damunt de determinats límits que s'han d'establir d'acord amb
Portal Jurídic de Catalunya
l'article 31.3, han d'estar subjectes a l'aprovació del BCE, amb la finalitat de garantir la
seva coherència amb la política monetària i de tipus de canvi de la Unió.
31.3. El Consell de Govern ha d'establir les directrius destinades a facilitar aquestes
operacions.
Article 32
Assignació d'ingressos monetaris als bancs centrals nacionals
32.1. Els ingressos obtinguts pels bancs centrals nacionals en l'exercici de la funció de
política monetària del SEBC, denominats d'ara endavant «ingressos monetaris», s'han
d'assignar al final de cada exercici d'acord amb les disposicions d'aquest article.
32.2. L'import dels ingressos monetaris de cada banc central nacional ha de ser igual als
seus ingressos anuals procedents dels seus actius mantinguts contra bitllets en circulació
i dipòsits de les entitats de crèdit. Aquests actius són identificats pels bancs centrals
nacionals d'acord amb les directrius que estableix el Consell de Govern.
32.3. Si després de la introducció de l'euro, segons el parer del Consell de Govern, les
estructures del balanç dels bancs centrals nacionals no permeten l'aplicació de l'article
32.2, el Consell de Govern, per majoria qualificada, pot decidir que, no obstant el que
disposa l'article 32.2, els ingressos monetaris es mesurin d'acord amb un mètode alternatiu
durant un període que no pot ser superior a cinc anys.
32.4. L'import dels ingressos monetaris de cada banc central nacional s'ha de reduir en un
import equivalent a qualsevol interès pagat per aquest banc central sobre els seus dipòsits
oberts a entitats de crèdit, de conformitat amb l'article 19.
El Consell de Govern pot decidir que els bancs centrals nacionals siguin indemnitzats pels
costos en què incorrin en relació amb l'emissió de bitllets de banc o, en circumstàncies
excepcionals, per les pèrdues específiques derivades de les operacions de política
monetària realitzades per al SEBC. La indemnització ha d'adoptar la forma que consideri
adequada el Consell de Govern; aquests imports es poden compensar amb els ingressos
monetaris dels bancs centrals nacionals.
32.5. La suma dels ingressos monetaris dels bancs centrals nacionals s'ha d'assignar als
bancs centrals nacionals proporcionalment a les seves accions desemborsades del BCE,
sense perjudici de les decisions que adopti el Consell de Govern d'acord amb l'article
33.2.
32.6. La compensació i la liquidació dels balanços derivats de l'assignació dels ingressos
monetaris les ha d'efectuar el BCE d'acord amb les directrius que estableixi el Consell de
Govern.
32.7. El Consell de Govern ha d'adoptar qualssevol altres mesures necessàries per a
l'aplicació d'aquest article.
Article 33
Assignació dels beneficis i les pèrdues nets del BCE
33.1. Els beneficis nets del BCE s'han de transferir en l'ordre següent:
a) un import que determina el Consell de Govern, i que no pot excedir el 20% dels
beneficis nets, es transfereix al fons de reserva general, amb un límit equivalent al 100%
del capital;
Portal Jurídic de Catalunya
b) els beneficis nets restants s'han de distribuir entre els accionistes del BCE
proporcionalment a les seves accions desemborsades.
33.2. Quan el BCE pateixi pèrdues, el dèficit es pot compensar mitjançant el fons de
reserva general del BCE i, si és necessari i amb la decisió prèvia del Consell de Govern,
mitjançant els ingressos monetaris de l'exercici econòmic corresponent en proporció a i
fins als imports assignats als bancs centrals nacionals d'acord amb el que estableix l'article
32.5.
CAPÍTOL VII
DISPOSICIONS GENERALS
Article 34
Actes jurídics
34.1. D'acord amb l'article 132 del Tractat de funcionament de la Unió Europea, el BCE:
— ha d'elaborar reglaments en la mesura en què això sigui necessari per a l'exercici de
les funcions que defineixen el primer guió de l'article 3.1 i els articles 19.1, 22 o 25.2 dels
Estatuts del SEBC, i els casos que estableixin els actes del Consell que esmenta l'article
41,
— ha de prendre les decisions necessàries per a l'exercici de les funcions encomanades al
SEBC pels Tractats i pels Estatuts del SEBC,
— ha de formular recomanacions i emetre dictàmens.
34.2. El BCE pot decidir fer públics les seves decisions, recomanacions i dictàmens.
34.3. Dins dels límits i en les condicions adoptats pel Consell d'acord amb el procediment
que estableix l'article 41 dels Estatuts, el BCE està autoritzat a imposar multes i
pagaments periòdics coercitius a les empreses que no compleixin les seves obligacions
respecte dels reglaments i les decisions.
Article 35
Control judicial i afers connexos
35.1. Els actes o les omissions del BCE estan subjectes a la revisió i a la interpretació del
Tribunal de Justícia de la Unió Europea, en els casos que preveuen els Tractats i d'acord
amb les condicions que s'hi estableixen. El BCE pot emprendre accions en els casos i
d'acord amb les condicions que estableixen els Tractats.
35.2. Els litigis entre el BCE, d'una banda, i els seus creditors, deutors o tercers, de l'altra,
han de ser resolts pels tribunals nacionals competents, sense perjudici de les competències
atribuïdes al Tribunal de Justícia de la Unió Europea.
35.3. El BCE està subjecte al règim d'obligacions que estableix l'article 340 del Tractat
de funcionament de la Unió Europea. Els bancs centrals nacionals són responsables
d'acord amb la legislació nacional respectiva.
35.4. El Tribunal de Justícia de la Unió Europea té jurisdicció per decidir en virtut de les
clàusules compromissòries que continguin els contractes subscrits pel BCE o en nom seu,
ja estiguin regulats pel dret públic o pel privat.
35.5. La decisió del BCE d'emprendre accions davant el Tribunal de Justícia de la Unió
Europea l'ha de prendre el Consell de Govern.
Portal Jurídic de Catalunya
35.6. El Tribunal de Justícia de la Unió Europea té jurisdicció per als litigis relatius al
compliment per part dels bancs centrals nacionals de les obligacions derivades dels
Tractats i d'aquests Estatuts. Quan el BCE consideri que un banc central nacional ha
incomplert alguna de les obligacions que estableixen aquests Estatuts, ha d'emetre un
dictamen motivat després d'haver donat a aquest banc central nacional la possibilitat de
presentar les seves al·legacions. Si el banc central nacional de què es tracti no s'até a
aquest dictamen en el termini que estableix el BCE, aquest pot recórrer al Tribunal de
Justícia de la Unió Europea.
Article 36
Personal
36.1. El Consell de Govern, a proposta del Comitè Executiu, estableix les condicions de
contractació del personal del BCE.
36.2. El Tribunal de Justícia de la Unió Europea té jurisdicció en qualsevol litigi entre el
BCE i els seus empleats, dins dels límits i d'acord amb les condicions que estableixin les
condicions d'ocupació.
Article 37
(antic article 38)
Secret professional
37.1. Els membres dels òrgans rectors i el personal del BCE i dels bancs centrals
nacionals, fins i tot després de cessar en les seves funcions, no han de revelar informació
que, per la seva naturalesa, estigui emparada pel secret professional.
37.2. Les persones que tinguin accés a dades emparades per la legislació de la Unió que
imposi l'obligació del secret estan subjectes a aquesta legislació.
Article 38
(antic article 39)
Signataris
El BCE es compromet legalment davant de tercers per mitjà del seu president o de dos
membres del Comitè Executiu, o per mitjà de les signatures de dos membres del personal
del BCE degudament autoritzats pel president per signar en nom del BCE.
Article 39
(antic article 40)
Privilegis i immunitats
El BCE gaudeix en el territori dels estats membres dels privilegis i les immunitats
necessaris per a l'exercici de les seves funcions, en les condicions que estableix el Protocol
sobre els privilegis i les immunitats de la Unió Europea.
CAPÍTOL VIII
Portal Jurídic de Catalunya
MODIFICACIÓ DELS ESTATUTS I LEGISLACIÓ COMPLEMENTÀRIA
Article 40
(antic article 41)
Procediment de modificació simplificada
40.1. D'acord amb l'apartat 3 de l'article 129 del Tractat de funcionament de la Unió
Europea, els articles 5.1, 5.2, 5.3, 17, 18, 19.1, 22, 23, 24, 26, 32.2, 32.3, 32.4, 32.6, 33.1
a) i 36 d'aquests Estatuts poden ser modificats pel Parlament Europeu i el Consell d'acord
amb el procediment legislatiu ordinari o bé sobre la base d'una recomanació del BCE,
amb la consulta prèvia a la Comissió, o bé a proposta de la Comissió i amb la consulta
prèvia al BCE.
40.2. L'article 10.2 pot ser modificat mitjançant una decisió del Consell Europeu,
aprovada per unanimitat, bé per recomanació del Banc Central Europeu i amb la consulta
prèvia al Parlament Europeu i a la Comissió, o bé per recomanació de la Comissió i amb
la consulta prèvia al Parlament Europeu i al Banc Central Europeu. Aquestes
modificacions només han d'entrar en vigor després d'haver estat aprovades pels estats
membres de conformitat amb les seves normes constitucionals respectives.
40.3. Les recomanacions que faci el BCE d'acord amb aquest article requereixen una
decisió unànime del Consell de Govern.
Article 41
(antic article 42)
Legislació complementària
D'acord amb l'apartat 4 de l'article 129 del Tractat de funcionament de la Unió Europea,
el Consell, a proposta de la Comissió i amb la consulta prèvia al Parlament Europeu i al
BCE, o sobre la base d'una recomanació del BCE i amb la consulta prèvia al Parlament
Europeu i a la Comissió, ha d'adoptar les disposicions a què es refereixen els articles 4,
5.4, 19.2, 20, 28.1, 29.2, 30.4 i 34.3 d'aquest Estatut.
CAPÍTOL IX
DISPOSICIONS TRANSITÒRIES I ALTRES DISPOSICIONS PER AL SEBC
Article 42
(antic article 43)
Disposicions generals
42.1. Les excepcions a què es refereix l'article 139 del Tractat de funcionament de la Unió
Europea comporten que els articles següents d'aquests Estatuts no han de concedir drets
ni imposar obligacions als estats membres de què es tracti: 3, 6, 9.2, 12.1, 14.3, 16, 18,
19, 20, 22, 23, 26.2, 27, 30, 31, 32, 33, 34 i 49.
42.2. Els bancs centrals dels estats membres que gaudeixin d'una excepció de conformitat
amb l'article 139 d'aquest Tractat conserven les seves competències en l'àmbit de la
política monetària d'acord amb la legislació nacional.
Portal Jurídic de Catalunya
42.3. De conformitat amb l'article 139 d'aquest Tractat, «els estats membres» significa
«els estats membres la moneda dels quals és l'euro» en els articles següents d'aquests
Estatuts: 3, 11.2 i 19.
42.4. «Els bancs centrals nacionals» significa «els bancs centrals dels estats membres la
moneda dels quals és l'euro» en els articles següents d'aquest Estatut: 9.2, 10.2, 10.3, 12.1,
16, 17, 18, 22, 23, 27, 30, 31, 32, 33.2 i 49.
42.5. «Els accionistes» significa «els bancs centrals dels estats membres la moneda dels
quals és l'euro» en els articles 10.3 i 33.1.
42.6. «El capital subscrit del SEBC» significa «el capital del BCE subscrit pels bancs
centrals dels estats membres la moneda dels quals és l'euro» en els articles 10.3 i 30.2.
Article 43
(antic article 44)
Funcions transitòries del BCE
El BCE s'ha d'encarregar de les antigues tasques de l'IME a què es refereix l'apartat 2 de
l'article 141 del Tractat de funcionament de la Unió Europea que, a causa de les
excepcions d'un o diversos dels estats membres, encara s'hagin d'exercir després d'adoptar
l'euro.
El BCE ha d'emetre dictàmens per preparar la supressió de les excepcions que especifica
l'article 140 d'aquest Tractat.
Article 44
(antic article 45)
El Consell General del BCE
44.1. Sense perjudici del que disposa l'apartat 1 de l'article 129 del Tractat de
funcionament de la Unió Europea, el Consell General s'ha de constituir com a tercer òrgan
rector del BCE.
44.2. El Consell General està compost pel president i el vicepresident del BCE i pels
governadors dels bancs centrals nacionals. Els altres membres del Comitè Executiu poden
participar, sense dret a vot, en les reunions del Consell General.
44.3. Les responsabilitats del Consell General figuren, en la seva totalitat, a l'article 46
d'aquest Estatut.
Article 45
(antic article 46)
Reglament intern del Consell General
45.1. El president, o, en absència d'aquest, el vicepresident del BCE, presideix el Consell
General del BCE.
45.2. El president del Consell i un membre de la Comissió poden participar, sense dret a
vot, en les reunions del Consell General.
45.3. El president prepara les reunions del Consell General.
Portal Jurídic de Catalunya
45.4. No obstant el que disposa l'article 12.3, el Consell General ha d'adoptar el seu
Reglament intern.
45.5. El BCE s'encarrega de la secretaria del Consell General.
Article 46
(antic article 47)
Responsabilitats del Consell General
46.1. El Consell General:
— porta a terme les tasques a què es refereix l'article 43,
— contribueix al desenvolupament de les funcions consultives a què es refereixen els
articles 4 i 25.1.
46.2. El Consell General contribueix:
— a la recopilació de la informació estadística a què es refereix l'article 5,
— a l'elaboració d'informes sobre les activitats del BCE a què es refereix l'article 15,
— a l'establiment de les normes necessàries per a l'aplicació de l'article 26 a què es
refereix l'article 26.4,
— a l'adopció de totes les mesures necessàries restants per a l'aplicació de l'article 29 a
què es refereix l'article 29.4,
— a l'establiment de les condicions de contractació del personal del BCE a què es refereix
l'article 36.
46.3. El Consell General contribueix als preparatius necessaris per fixar irrevocablement
els tipus de canvi de les monedes dels estats membres acollides a una excepció respecte
de l'euro, d'acord amb el que disposa l'apartat 3 de l'article 140 del Tractat de
funcionament de la Unió Europea.
46.4. El president del BCE informa el Consell General sobre les decisions del Consell de
Govern.
Article 47
(antic article 48)
Disposicions transitòries per al capital del BCE
D'acord amb l'article 29.1, s'assigna a cada banc central nacional una ponderació en la
clau per a la subscripció del capital del BCE. No obstant el que disposa l'article 28.3, els
bancs centrals dels estats membres acollits a una excepció no han de desemborsar el
capital subscrit llevat que el Consell General, per una majoria que representi com a mínim
dos terços del capital subscrit del BCE i almenys a la meitat dels accionistes, decideixi
que s'ha de pagar un percentatge mínim com a contribució als costos operatius del BCE.
Article 48
(antic article 49)
Pagament diferit del capital, les reserves i les provisions del BCE
48.1. El banc central d'un Estat membre l'excepció del qual hagi estat suprimida ha de
desemborsar la seva part subscrita de capital del BCE en la mateixa mesura que els altres
Portal Jurídic de Catalunya
bancs centrals dels estats membres la moneda dels quals és l'euro i ha de transferir al BCE
actius de reserva de canvi d'acord amb el que disposa l'article 30.1. La quantitat que s'hagi
de transferir s'ha de determinar multiplicant el valor en euros, al tipus de canvi del
moment, dels actius de reserva avantdits transferits ja fins a aquell moment al BCE, de
conformitat amb el que disposa l'article 30.1, pel coeficient resultant de dividir el nombre
d'accions subscrites pel banc central nacional de què es tracti i el nombre d'accions que ja
hagin desemborsat els altres bancs centrals nacionals.
48.2. A més del desemborsament que s'ha d'efectuar d'acord amb l'article 48.1, el banc
central de què es tracti ha de contribuir a les reserves del BCE, a les provisions equivalents
a reserves i a l'import que encara s'hagi d'assignar a les reserves i provisions corresponents
al saldo del compte de pèrdues i guanys a 31 de desembre de l'any anterior al de la
supressió de l'excepció. La quantitat amb què ha de contribuir s'ha de determinar
multiplicant l'import de les reserves, definit anteriorment i consignat en el balanç aprovat
del BCE, pel coeficient resultant de dividir el nombre d'accions subscrites pel banc central
de què es tracti i el nombre d'accions que ja hagin desemborsat els altres bancs centrals.
48.3. Quan un o més països es converteixin en estats membres i els seus bancs centrals
nacionals respectius passin a formar part del SEBC, s'han d'augmentar automàticament el
capital subscrit del BCE i el límit sobre la quantitat d'actius de reserva de canvi que es
pot transferir al BCE. L'augment s'ha de calcular multiplicant les quantitats respectives
vigents en aquest moment pel coeficient resultant de dividir, en el marc de la clau ajustada
per a la subscripció de capital, entre la ponderació dels nous bancs centrals nacionals
implicats i la ponderació dels bancs centrals nacionals ja membres del SEBC. La
ponderació de cada banc central nacional dins de la clau per a la subscripció de capital
s'ha de calcular de manera anàloga al que disposa l'apartat 1 de l'article 29 i de conformitat
amb l'apartat 2 de l'article 29. Els períodes de referència que s'han d'utilitzar per a les
dades estadístiques han de ser idèntics als que s'apliquen per a l'últim ajust quinquennal
de les ponderacions en virtut de l'apartat 3 de l'article 29.
Article 49
(antic article 52)
Canvi dels bitllets de banc ►C1 denominats en monedes dels estats membres ◄
Després de la fixació irrevocable dels tipus de canvi ►C1 de conformitat amb l'apartat 3
de l'article 140 del Tractat de funcionament de la Unió Europea, ◄ el Consell de Govern
ha d'adoptar les mesures necessàries per garantir que els bitllets de banc denominats en
monedes amb tipus de canvi fix irrevocable siguin canviats pels bancs centrals nacionals
als seus valors de paritat respectius.
Article 50
(antic article 53)
Aplicabilitat de les disposicions transitòries
Mentre hi hagi estats membres acollits a excepció continuen sent aplicables els articles
42 a 47 inclusivament.
Portal Jurídic de Catalunya
PROTOCOL (NÚM. 5)
SOBRE ELS ESTATUTS DEL BANC EUROPEU D’INVERSIONS
LES ALTES PARTS CONTRACTANTS,
VOLENT establir els Estatuts del Banc Europeu d’Inversions, que preveu l’article 308
del Tractat de funcionament de la Unió Europea,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
El Banc Europeu d’Inversions, creat per l’article 308 del Tractat de funcionament de la
Unió Europea, d’ara endavant denominat el «Banc», queda constituït i exerceix les seves
funcions i la seva activitat de conformitat amb les disposicions ►C2 dels Tractats ◄ i
d’aquests Estatuts.
Article 2
La missió del Banc és la definida per l’article 309 del Tractat de funcionament de la Unió
Europea.
Article 3
De conformitat amb l’article 308 del Tractat de funcionament de la Unió Europea, els
estats membres són els membres del Banc.
Article 4
▼M11
1. El Banc té un capital de 248.795.606.881 EUR, subscrit pels estats membres de la
manera següent:
▼M9
Alemanya 46.722.369.149
França 46.722.369.149
Itàlia 46.722.369.149
Espanya 28.033.421.847
Bèlgica 12.951.115.777
Països Baixos 12.951.115.777
Suècia 8.591.781.713
Dinamarca 6.557.521.657
Portal Jurídic de Catalunya
Àustria 6.428.994.386
▼M11
Polònia 11.366.679.827
▼M9
Finlàndia 3.693.702.498
Grècia 3.512.961.713
Portugal 2.263.904.037
Txèquia 2.206.922.328
Hongria 2.087.849.195
Irlanda 1.639.379.073
▼M11
Romania 1.639.379.073
▼M9
Croàcia 1.062.312.542
Eslovàquia 751.236.149
Eslovènia 697.455.090
Bulgària 510.041.217
Lituània 437.633.208
Luxemburg 327.878.318
Xipre 321.508.011
Letònia 267.076.094
Estònia 206.248.240
Malta 122.381.664
▼B
Els estats membres només són responsables fins a l’import de la seva quota de capital
subscrit i no desemborsat.
2. L’admissió d’un nou membre comporta un augment del capital subscrit corresponent
a l’aportació del nou membre.
3. El Consell de Governadors pot decidir, per unanimitat, un augment del capital subscrit.
4. La quota de capital subscrit no es pot cedir ni pignorar i és inembargable.
Article 5
▼C7
1. El capital subscrit és desemborsat pels estats membres a raó del 8,919255272%, de
mitjana, dels imports que defineix l’apartat 1 de l’article 4.
▼B
Portal Jurídic de Catalunya
2. En cas d’augment del capital subscrit, el Consell de Governadors fixa per unanimitat
el percentatge que s’ha de desemborsar, així com les modalitats de desemborsament. Els
desemborsaments en metàl·lic únicament s’admeten en euros.
3. El Consell d’Administració pot exigir el desemborsament del saldo del capital subscrit,
sempre que aquest desemborsament sigui necessari per fer front a les obligacions del
Banc.
El desemborsament esmentat és efectuat per cada Estat membre en proporció amb la seva
quota de capital subscrit.
Article 6
(antic article 8)
El Banc és administrat i dirigit per un Consell de Governadors, un Consell
d’Administració i un Comitè de Direcció.
Article 7
(antic article 9)
1. El Consell de Governadors està compost pels ministres que designin els estats
membres.
2. El Consell de Governadors estableix les directrius generals de la política creditícia del
Banc, de conformitat amb els objectius de la Unió. El Consell de Governadors vetlla per
l’execució d’aquestes directrius.
3. A més, el Consell de Governadors:
a) decideix sobre l’augment del capital subscrit, de conformitat amb l’apartat 3 de l’article
4 i l’apartat 2 de l’article 5;
b) als efectes de l’aplicació de l’apartat 1 de l’article 9, determina els principis aplicables
a les operacions de finançament en el marc de la missió del Banc;
c) exerceix les competències que preveuen els articles 9 i 11 per al nomenament i
cessament dels membres del Consell d’Administració i del Comitè de Direcció, així com
les que preveu el paràgraf segon de l’apartat 1 de l’article 11;
d) decideix la concessió de finançament per a operacions d’inversió que s’hagin de portar
a terme totalment o parcialment fora del territori dels estats membres, de conformitat amb
l’apartat 1 de l’article 16;
e) aprova l’informe anual elaborat pel Consell d’Administració;
f) aprova el balanç anual, així com el compte de pèrdues i guanys;
g) exerceix les altres competències i atribucions que li confereixen aquests Estatuts;
▼M8
h) aprova per majoria qualificada el Reglament intern del Banc.
▼B
4. El Consell de Governadors és competent per prendre, per unanimitat, ►C4 en el marc
dels Tractats i d’aquests Estatuts, ◄ qualsevol decisió relativa a la suspensió de l’activitat
del Banc i a la seva eventual liquidació.
Article 8
(antic article 10)
Portal Jurídic de Catalunya
Llevat d’una disposició en contra d’aquests Estatuts, el Consell de Governadors pren les
seves decisions per majoria dels membres que el componen. La majoria esmentada ha de
representar almenys el 50% del capital subscrit.
La majoria qualificada requereix un total de divuit vots i el 68% del capital subscrit.
L’abstenció dels membres presents o representats no obsta a l’adopció dels acords que
requereixin unanimitat.
Article 9
(antic article 11)
1. El Consell d’Administració decideix sobre la concessió de finançament, en particular
en forma de crèdits i garanties, i la conclusió d’emprèstits; fixa els tipus d’interès dels
préstecs, així com les comissions i altres càrregues. Basant-se en una decisió adoptada
per majoria qualificada, pot delegar algunes de les seves atribucions en el Comitè de
Direcció. Determina les condicions i modalitats de la delegació esmentada i en supervisa
l’execució. ►M8 Aprova per majoria qualificada el pla d’operacions del Banc. ◄
El Consell d’Administració vetlla per la sana administració del Banc; garanteix la
conformitat de la gestió del Banc amb les disposicions dels Tractats i els Estatuts i amb
les directrius generals establertes pel Consell de Governadors.
En finalitzar l’exercici, el Consell d’Administració està obligat a presentar un informe al
Consell de Governadors i a publicar-lo, una vegada aprovat.
▼M8
2. El Consell d’Administració està compost per vint-i-vuit administradors i trenta-un
administradors suplents, nomenats de conformitat amb aquest apartat.
▼A1
Els administradors són nomenats pel Consell de Governadors per a un període de cinc
anys, a raó d’un administrador per cada Estat membre i un administrador per la Comissió.
▼M11
Els administradors suplents són nomenats pel Consell de Governadors per a un període
de cinc anys, a raó de:
— dos suplents designats per la República Federal d’Alemanya,
— dos suplents designats per la República Francesa,
— dos suplents designats per la República Italiana,
— dos suplents designats de comú acord pel Regne d’Espanya i la República
Portuguesa,
— tres suplents designats de comú acord pel Regne de Bèlgica, el Gran Ducat de
Luxemburg i el Regne dels Països Baixos,
— tres suplents designats de comú acord per la República de Croàcia, Hongria i la
República de Polònia,
— quatre suplents designats de comú acord pel Regne de Dinamarca, la República
Hel·lènica, Irlanda i Romania,
— sis suplents designats de comú acord per la República d’Estònia, la República de
Letònia, la República de Lituània, la República d’Àustria, la República de
Finlàndia i el Regne de Suècia,
Portal Jurídic de Catalunya
— sis suplents designats de comú acord per la República de Bulgària, la República
Txeca, la República de Xipre, la República de Malta, la República d’Eslovènia i
la República Eslovaca,
— un suplent designat per la Comissió.
▼B
El Consell d’Administració convida a formar-ne part sense dret a vot sis experts: tres en
qualitat de membres i tres com a suplents.
El mandat dels administradors i dels suplents és renovable.
El Reglament intern estableix les modalitats de participació en les sessions del Consell
d’Administració i les disposicions aplicables als membres suplents i als experts designats.
El president o, en absència d’aquest, un dels vicepresidents del Comitè de Direcció
presideix les sessions del Consell d’Administració, sense prendre part en la votació.
Els membres del Consell d’Administració s’elegeixen entre personalitats que ofereixin
garanties plenes d’independència i competència; només són responsables davant el Banc.
3. Només quan un administrador deixi de complir les condicions necessàries per a
l’exercici de les seves funcions pot ser destituït pel Consell de Governadors, per majoria
qualificada.
La no aprovació de l’informe anual comporta la dimissió del Consell d’Administració.
4. En cas de vacant per mort, cessament, dimissió voluntària o col·lectiva, es procedeix a
la seva substitució, de conformitat amb el que disposa l’apartat 2. Excepte en cas de
renovació total, els membres són substituïts pel temps que falti per acabar el mandat.
5. El Consell de Governadors fixa la retribució dels membres del Consell
d’Administració. Determina les eventuals incompatibilitats amb les funcions
d’administrador i de suplent.
Article 10
(antic article 12)
1. Cada administrador disposa d’un vot en el Consell d’Administració. Pot delegar el seu
vot en tot cas, en les condicions que estableixi el Reglament intern del Banc.
2. Llevat d’una disposició en contra d’aquests Estatuts, el Consell d’Administració pren
les seves decisions per almenys un terç dels seus membres amb dret de vot que representin
almenys el cinquanta per cent del capital subscrit. La majoria qualificada requereix un
total de divuit vots a favor i el seixanta-vuit per cent del capital subscrit. El Reglament
intern del Banc fixa el quòrum necessari per a la validesa dels acords del Consell
d’Administració.
Article 11
(antic article 13)
▼C9
1. El Comitè de Direcció està compost per un president i vuit vicepresidents nomenats
per majoria qualificada pel Consell de Governadors, a proposta del Consell
d’Administració per majoria qualificada, per a un període de sis anys.
Portal Jurídic de Catalunya
▼B
El Consell de Governadors, per unanimitat, pot modificar el nombre de membres del
Comitè de Direcció.
2. A proposta del Consell d’Administració, per majoria qualificada, el Consell de
Governadors, també per majoria qualificada, pot destituir els membres del Comitè de
Direcció.
3. El Comitè de Direcció s’encarrega de la gestió dels assumptes d’administració
ordinària del Banc, sota l’autoritat del president i el control del Consell d’Administració.
Aquest Comitè prepara les decisions del Consell d’Administració, especialment les
referents a la conclusió d’emprèstits i a la concessió de finançament, en particular en
forma de crèdits i garanties; així mateix, assegura l’execució d’aquestes decisions.
4. El Comitè de Direcció emet, per majoria, els seus dictàmens sobre els projectes de
conclusió d’emprèstits i de concessió de finançament, en particular en forma de crèdits i
garanties.
5. El Consell de Governadors fixa la retribució dels membres del Comitè de Direcció i
determina les incompatibilitats amb les seves funcions.
6. El president o, en cas d’impediment d’aquest, un dels vicepresidents representa el Banc
en els assumptes judicials o extrajudicials.
7. Els membres del personal del Banc estan sotmesos a l’autoritat del president. Correspon
a aquest de contractar-los i acomiadar-los. En l’elecció del personal, s’han de tenir en
compte no només les aptituds personals i la formació professional, sinó també un
repartiment equitatiu entre els nacionals dels estats membres. El Reglament intern
determina l’òrgan competent per adoptar les disposicions aplicables al personal.
8. El Comitè de Direcció i el personal del Banc només són responsables davant aquest
últim i exerceixen les seves funcions amb total independència.
Article 12
(antic article 14)
1. Un Comitè, compost per sis membres nomenats pel Consell de Governadors per raó de
la seva competència, comprova que les activitats del Banc s’atenen a les millors
pràctiques bancàries i és responsable de la verificació de comptes del Banc.
2. El Comitè que esmenta l’apartat 1 examina cada any la regularitat de les operacions i
dels llibres del Banc. Comprova sobre això que les operacions del Banc s’han dut a terme
de conformitat amb els tràmits i procediments que estableixen aquests Estatuts i el
Reglament intern.
3. El Comitè que esmenta l’apartat 1 confirma que els estats financers, així com qualsevol
informació financera que figuri en els comptes anuals establerts pel Consell
d’Administració, donen una imatge fidel de la situació financera del Banc, tant de l’actiu
com del passiu, així com dels resultats de les seves operacions i dels fluxos de tresoreria
de l’exercici financer de què es tracti.
4. El Reglament intern precisa les qualificacions que han de tenir els membres del Comitè
a què fa referència l’apartat 1 i determina les condicions i modalitats de funcionament del
Comitè.
Portal Jurídic de Catalunya
Article 13
(antic article 15)
El Banc es relaciona amb cada Estat membre per mitjà de l’autoritat que aquest designi.
En l’execució de les operacions financeres, pot recórrer al banc central nacional de l’Estat
membre interessat o a altres institucions financeres autoritzades per aquest.
Article 14
(antic article 16)
1. El Banc coopera amb totes les organitzacions internacionals que exerceixin la seva
activitat en camps anàlegs als seus.
2. El Banc tracta d’establir tot tipus de contactes útils per tal de cooperar amb les
institucions bancàries i financeres dels països per on s’estenguin les seves operacions.
Article 15
(antic article 17)
A instància d’un Estat membre o de la Comissió, o per iniciativa pròpia, el Consell de
Governadors interpreta o completa, en les mateixes condicions amb què van ser fixades,
les directrius que hagi establert de conformitat amb l’article 7 d’aquests Estatuts.
Article 16
(antic article 18)
1. En l’àmbit del mandat que defineix l’article 309 del Tractat de funcionament de la Unió
Europea, el Banc atorga finançament, en particular en forma de crèdits i de garanties, als
seus membres o a les empreses privades o públiques per a inversions que s’hagin
d’executar en els territoris dels estats membres, sempre que no es disposi, en condicions
raonables, de recursos procedents d’altres fonts.
Tanmateix, mitjançant una decisió per majoria qualificada del Consell de Governadors, a
proposta del Consell d’Administració, el Banc pot atorgar finançament per a inversions
que s’hagin d’executar, totalment o parcialment, fora dels territoris dels estats membres.
2. La concessió de préstecs està subordinada, en la mesura que es pugui, a la utilització
d’altres mitjans de finançament.
3. Quan es concedeixi un préstec a una empresa o a una col·lectivitat que no sigui un Estat
membre, el Banc subordina la concessió d’aquest préstec a l’atorgament d’una garantia
per l’Estat membre en el territori del qual s’hagi d’executar la inversió o d’altres garanties
suficients, o bé a la solidesa financera del deutor.
A més, en el marc dels principis establerts pel Consell de Governadors d’acord amb la
lletra b) de l’apartat 3 de l’article 7, i si la realització de les operacions que preveu l’article
309 del Tractat de funcionament de la Unió Europea ho exigeix, el Consell
d’Administració adopta per majoria qualificada les condicions i modalitats de qualsevol
finançament amb un perfil de risc específic i que sigui considerat per això una activitat
especial.
Portal Jurídic de Catalunya
4. El Banc pot garantir els emprèstits contractats per empreses públiques o privades o per
col·lectivitats per a la realització de les operacions que preveu l’article 309 del Tractat de
funcionament de la Unió Europea.
5. L’import total compromès dels préstecs i les garanties concedits pel Banc no ha
d’excedir el 250% del capital subscrit, de les reserves, de les provisions no assignades i
de l’excedent de compte de pèrdues i guanys. La quantitat acumulada de les partides de
què es tracti es calcula una vegada deduïda una suma idèntica a la quantitat subscrita,
s’hagi desemborsat o no, en concepte de qualsevol participació del Banc.
En cap moment, la quantitat abonada en concepte de participació del Banc no ha de ser
superior al total de la part alliberada del seu capital, les seves reserves, les provisions no
assignades i l’excedent de compte de pèrdues i guanys.
Amb caràcter excepcional, les activitats especials del Banc, com ara les que decideixin el
Consell de Governadors i el Consell d’Administració d’acord amb l’apartat 3, són objecte
de dotació específica en reserves.
Aquest apartat s’aplica, així mateix, als comptes consolidats del Banc.
6. El Banc es protegeix contra el risc de canvi inserint en els contractes de préstec i de
garantia les clàusules que consideri apropiades.
Article 17
(antic article 19)
1. Els tipus d’interès dels préstecs que concedeixi el Banc, així com les comissions i altres
càrregues, s’han d’adaptar a les condicions que prevalguin en el mercat de capitals i s’han
de calcular de manera que els ingressos que en resultin permetin al Banc fer front a les
seves obligacions, cobrir les seves despeses i riscos i constituir un fons de reserva de
conformitat amb l’article 22.
2. El Banc no concedeix cap reducció dels tipus d’interès. En cas que, tenint en compte
el caràcter específic de la inversió que s’hagi de finançar, sigui convenient una reducció
del tipus d’interès, l’Estat membre interessat o una altra autoritat pot concedir
bonificacions d’interessos, en la mesura que la seva concessió sigui compatible amb les
normes que preveu l’article 107 del Tractat de funcionament de la Unió Europea.
Article 18
(antic article 20)
En les seves operacions de finançament, el Banc ha d’observar els principis següents:
1. Vetlla pel fet que els seus fons s’utilitzin de la manera més racional possible, en interès
de la Unió.
Només pot concedir préstecs o garantir emprèstits:
a) quan es pugui assegurar el pagament dels interessos i l’amortització del capital amb els
beneficis d’explotació, en el cas d’inversions executades per empreses pertanyents al
sector de la producció, o bé, quan es tracti d’altres inversions, per mitjà d’un compromís
subscrit per l’Estat on s’executi la inversió, o de qualsevol altra manera,
b) i quan l’execució de la inversió contribueixi a l’increment de la productivitat
econòmica en general i afavoreixi la consecució del mercat interior.
Portal Jurídic de Catalunya
2. No ha d’adquirir cap participació en empreses ni assumir cap responsabilitat en la
gestió d’aquestes, llevat que la protecció dels seus drets així ho exigeixi per garantir la
recuperació dels seus crèdits.
No obstant això, en el marc dels principis establerts pel Consell de Governadors d’acord
amb la lletra b) de l’apartat 3 de l’article 7, si així ho exigeix la realització de les
operacions que preveu l’article 309 del Tractat de funcionament de la Unió Europea, el
Consell d’Administració adopta per majoria qualificada les condicions i modalitats de
participació en el capital d’una empresa comercial, per regla general com a complement
d’un préstec o una garantia, sempre que sigui necessari per al finançament d’una inversió
o un programa.
3. Pot cedir els seus crèdits en el mercat de capitals i, amb aquesta finalitat, pot exigir als
seus prestataris l’emissió d’obligacions o d’altres títols.
4. Ni el Banc ni els estats membres no han d’imposar condicions que obliguin a gastar les
quantitats prestades dins d’un Estat membre determinat.
5. Pot subordinar la concessió de préstecs a l’organització de licitacions internacionals.
6. No finança, totalment o parcialment, les inversions a què s’oposi l’Estat membre en el
territori del qual s’hagin d’executar.
7. Com a complement de les seves activitats de crèdit, el Banc pot garantir serveis
d’assistència tècnica, d’acord amb les condicions i les modalitats definides pel Consell de
Governadors, que es pronuncia per majoria qualificada, de conformitat amb aquests
Estatuts.
Article 19
(antic article 21)
1. Qualsevol empresa o entitat pública o privada pot presentar directament al Banc una
sol·licitud de finançament. La sol·licitud també es pot presentar a través de la Comissió
o de l’Estat membre en el territori del qual s’hagi de dur a terme la inversió.
2. Quan les sol·licituds es cursin per conducte de la Comissió, se sotmeten al dictamen
de l’Estat membre en el territori del qual s’hagi de dur a terme la inversió. Quan es cursin
per mitjà de l’Estat membre, se sotmeten al dictamen de la Comissió. Quan provinguin
directament d’una empresa, se sotmeten a l’Estat membre interessat i a la Comissió.
Els estats membres interessats i la Comissió han d’emetre el seu dictamen en el termini
màxim de dos mesos. A falta de resposta en el termini indicat, el Banc pot considerar que
el projecte esmentat no suscita cap objecció.
3. El Consell d’Administració decideix sobre les operacions de finançament que li sotmeti
el Comitè de Direcció.
4. El Comitè de Direcció examina si les operacions de finançament presentades s’atenen
a les disposicions d’aquests Estatuts, en particular a les dels articles 16 i 18. Si el Comitè
de Direcció es pronuncia a favor del finançament, ha de sotmetre la proposta corresponent
al Consell d’Administració; pot subordinar el seu dictamen favorable a les condicions que
consideri essencials. Si el Comitè de Direcció es pronuncia en contra de la concessió del
finançament, ha de presentar al Consell d’Administració els documents pertinents,
acompanyats del seu dictamen.
5. En cas de dictamen desfavorable del Comitè de Direcció, el Consell d’Administració
només pot concedir el finançament esmentat per unanimitat.
Portal Jurídic de Catalunya
6. En cas de dictamen desfavorable de la Comissió, el Consell d’Administració només
pot concedir el finançament esmentat per unanimitat, i s’hi absté de votar l’administrador
nomenat amb la designació prèvia de la Comissió.
7. En cas de dictamen desfavorable del Comitè de Direcció i de la Comissió, el Consell
d’Administració no pot concedir el finançament esmentat.
8. Quan estigui justificat procedir a una reestructuració d’una operació de finançament
relativa a inversions aprovades per motius de protecció dels drets i interessos del Banc,
el Comitè de Direcció ha d’adoptar immediatament les mesures urgents que consideri
necessàries, a reserva d’informar-ne immediatament el Consell d’Administració.
Article 20
(antic article 22)
1. El Banc pren en préstec en els mercats de capitals els recursos necessaris per al
compliment de la seva missió.
2. El Banc pot prendre diners en préstec en el mercat de capitals dels estats membres, en
el marc de les disposicions legals aplicables als mercats esmentats.
Les autoritats competents d’un Estat membre acollit a una excepció en el sentit de
l’apartat 1 de l’article 139 del Tractat de funcionament de la Unió Europea només s’hi
poden oposar si hi ha motius per témer pertorbacions greus en el mercat de capitals de
l’Estat esmentat.
Article 21
(antic article 23)
1. El Banc pot utilitzar, en les condicions següents, els recursos disponibles que no
necessiti immediatament per fer front a les seves obligacions:
a) pot col·locar capitals en els mercats monetaris;
b) llevat del que disposa l’apartat 2 de l’article 18, pot comprar o vendre títols;
c) pot efectuar qualsevol altra operació financera relacionada amb els seus objectius.
2. Sense perjudici del que disposa l’article 23, el Banc no efectua, en la gestió de les seves
col·locacions de capital, cap arbitratge de divises que no sigui estrictament indispensable
per poder efectuar els seus préstecs o per al compliment dels compromisos contrets per
raó dels emprèstits que ha emès o de les garanties que ha atorgat.
3. En l’àmbit d’aplicació d’aquest article, el Banc actua d’acord amb les autoritats
competents dels estats membres o els seus bancs centrals nacionals.
Article 22
(antic article 24)
1. Es constitueix progressivament un fons de reserva equivalent al 10% com a màxim del
capital subscrit. Si la situació dels compromisos del Banc ho justifica, el Consell
d’Administració pot decidir la constitució de reserves suplementàries. Mentre aquest fons
de reserva no estigui constituït enterament, pot ser alimentat amb:
a) els interessos que produeixin els préstecs concedits pel Banc amb les quantitats que
hagin d’aportar els estats membres en virtut de l’article 5;
Portal Jurídic de Catalunya
b) els interessos que produeixin els préstecs concedits pel Banc amb les quantitats
procedents del reemborsament dels préstecs que esmenta la lletra a),
sempre que aquests ingressos no siguin necessaris per fer front a les obligacions i sufragar
les despeses del Banc.
2. Els recursos del fons de reserva s’han de col·locar de manera que estiguin en condicions
de respondre, en qualsevol moment, als fins del fons.
Article 23
(antic article 25)
1. El Banc sempre està autoritzat per transferir a una de les monedes dels estats membres
la moneda dels quals no sigui l’euro els actius que tingui per efectuar les operacions
financeres que siguin conformes al seu objecte definit a l’article 309 del Tractat de
funcionament de la Unió Europea, tenint en compte el que disposa l’article 21 d’aquests
Estatuts. El Banc evita, en la mesura que pugui, procedir a aquestes transferències si té
actius disponibles o realitzables en la moneda que necessiti.
2. El Banc no pot convertir en divises de tercers països els actius que tingui en la moneda
d’un dels estats membres la moneda dels quals no sigui l’euro sense el consentiment
d’aquest Estat.
3. El Banc pot disposar lliurement de la part del seu capital desemborsat, així com de les
divises preses en préstec en els mercats de tercers països.
4. Els estats membres es comprometen a posar a disposició dels deutors del Banc les
divises necessàries per al reemborsament del capital i el pagament dels interessos dels
préstecs concedits o garantits pel Banc per a les inversions que s’hagin d’executar en el
seu territori.
Article 24
(antic article 26)
Si un Estat membre incompleix les obligacions que com a membre li incumbeixen en
virtut d’aquests Estatuts, en especial l’obligació de desemborsar la seva quota o
d’assegurar el servei dels seus emprèstits, el Consell de Governadors, mitjançant una
decisió presa per majoria qualificada, pot suspendre la concessió de préstecs o garanties
a aquest Estat membre o als seus nacionals.
Aquesta decisió no eximeix l’Estat ni els seus nacionals del compliment de les seves
obligacions envers el Banc.
Article 25
(antic article 27)
1. Si el Consell de Governadors decideix suspendre l’activitat del Banc, s’han
d’interrompre sense demora totes les activitats, a excepció de les operacions necessàries
per assegurar la utilització, la protecció i la conservació degudes dels seus béns, així com
per satisfer els seus compromisos.
2. En cas de liquidació, el Consell de Governadors nomena els liquidadors i els dona
instruccions perquè efectuïn aquesta liquidació. Vetlla per la salvaguarda dels drets dels
membres del personal.
Portal Jurídic de Catalunya
Article 26
(antic article 28)
1. El Banc gaudeix en cadascun dels estats membres de la més àmplia capacitat jurídica
que les legislacions nacionals reconeixen a les persones jurídiques; en particular, pot
adquirir i alienar béns mobles o immobles i comparèixer en judici.
2. Els béns del Banc estan exempts de qualsevol requisa o expropiació, sigui quina sigui
la seva forma.
Article 27
(antic article 29)
Els litigis entre el Banc, d’una banda, i els seus prestadors, els seus prestataris o tercers,
de l’altra, els resolen els òrgans jurisdiccionals nacionals competents, sense perjudici de
les competències atribuïdes al Tribunal de Justícia de la Unió Europea. El Banc pot
preveure, en un contracte, un procediment d’arbitratge.
El Banc ha de fixar domicili en cadascun dels estats membres. Tanmateix, pot designar,
en un contracte, un domicili especial.
Els béns i actius del Banc només poden ser embargats o sotmesos a execució forçosa per
una decisió judicial.
Article 28
(antic article 30)
1. El Consell de Governadors pot decidir, per unanimitat, crear filials o altres entitats, que
tenen personalitat jurídica i autonomia financera.
2. El Consell de Governadors adopta per unanimitat els Estatuts dels organismes que
esmenta l’apartat 1. Els Estatuts en fixen, especialment, els objectius, l’estructura, el
capital, els membres, la seu, els recursos financers, els mitjans d’actuació i els
procediments d’auditoria, així com la relació amb els òrgans rectors del Banc.
3. El Banc està facultat per participar en la gestió dels organismes esmentats i per
contribuir al seu capital subscrit fins a l’import que fixi per unanimitat el Consell de
Governadors.
4. El Protocol sobre els privilegis i les immunitats de la Unió Europea s’aplica als
organismes que esmenta l’apartat 1, en la mesura que se’ls apliqui el dret de la Unió, als
membres dels seus òrgans en l’exercici de les seves funcions i al seu personal, en els
mateixos termes i les mateixes condicions que al mateix Banc.
No obstant això, els dividends, les plusvàlues o altres formes de renda procedents
d’aquests organismes a què tinguin dret els membres, diferents de la Unió Europea i del
Banc, estan subjectes a les disposicions fiscals de la legislació que els sigui aplicable.
5. Dins dels límits que s’exposen a continuació, el Tribunal de Justícia de la Unió Europea
és competent per conèixer dels litigis relacionats amb mesures adoptades pels òrgans d’un
organisme al qual s’apliqui el dret de la Unió. Qualsevol membre d’aquest organisme,
com a tal, així com els estats membres, poden interposar un recurs contra aquestes
mesures en les condicions que fixa l’article 263 del Tractat de funcionament de la Unió
Europea.
Portal Jurídic de Catalunya
6. El Consell de Governadors pot decidir, per unanimitat, l’admissió del personal dels
organismes als quals s’aplica el dret de la Unió a règims comuns amb el Banc de
conformitat amb els procediments interns respectius.
PROTOCOL (NÚM. 6)
SOBRE LA FIXACIÓ DE LES SEUS DE LES INSTITUCIONS I DE
DETERMINATS ÒRGANS, ORGANISMES I SERVEIS DE LA UNIÓ
EUROPEA
▼C8
ELS REPRESENTANTS DELS GOVERNS DELS ESTATS MEMBRES,
▼B
VISTOS l’article 341 del Tractat de funcionament de la Unió Europea i l’article 189 del
Tractat constitutiu de la Comunitat Europea de l’Energia Atòmica,
RECORDANT I CONFIRMANT la Decisió de 8 d’abril de 1965, i sense perjudici de les
decisions relatives a la seu de futures institucions, òrgans, organismes i serveis,
HAN CONVINGUT en les disposicions següents, que s’han d’incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l’Energia Atòmica:
Article únic
a) El Parlament Europeu té la seu a Estrasburg, on tenen lloc els 12 períodes parcials de
sessions plenàries mensuals, inclosa la sessió pressupostària. Els períodes parcials de
sessions plenàries addicionals tenen lloc a Brussel·les. Les comissions del Parlament
Europeu es reuneixen a Brussel·les. La Secretaria General del Parlament Europeu i els
seus serveis segueixen instal·lats a Luxemburg.
b) El Consell té la seu a Brussel·les. Durant els mesos d’abril, juny i octubre, el Consell
porta a terme les seves reunions a Luxemburg.
c) La Comissió té la seu a Brussel·les. Els serveis que consten en els articles 7, 8 i 9 de la
Decisió de 8 d’abril de 1965 s’estableixen a Luxemburg.
d) El Tribunal de Justícia de la Unió Europea té la seu a Luxemburg.
e) El Tribunal de Comptes té la seu a Luxemburg.
f) El Comitè Econòmic i Social té la seu a Brussel·les.
g) El Comitè de les Regions té la seu a Brussel·les.
h) El Banc Europeu d’Inversions té la seu a Luxemburg.
i) El Banc Central Europeu té la seu a Frankfurt.
j) L’Oficina Europea de Policia (Europol) té la seu a l’Haia.
Portal Jurídic de Catalunya
PROTOCOL (NÚM. 7)
SOBRE ELS PRIVILEGIS I LES IMMUNITATS DE LA UNIÓ EUROPEA
LES ALTES PARTS CONTRACTANTS,
CONSIDERANT que, d’acord amb l’article 343 del Tractat de funcionament de la Unió
Europea i amb l’article 191 del Tractat constitutiu de la Comunitat Europea de l’Energia
Atòmica (CEEA), la Unió Europea i la CEEA gaudeixen en el territori dels estats
membres de les immunitats i els privilegis necessaris per complir la seva missió,
HAN CONVINGUT en les disposicions següents, que s’han d’incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l’Energia Atòmica:
CAPÍTOL I
BÉNS, FONS, ACTIUS I OPERACIONS DE LA UNIÓ EUROPEA
Article 1
Els locals i edificis de la Unió són inviolables. Així mateix, estan exempts de qualsevol
escorcoll, requisa, confiscació o expropiació. Els béns i actius de la Unió no poden ser
objecte de cap mesura de constrenyiment administratiu o judicial sense autorització del
Tribunal de Justícia.
Article 2
Els arxius de la Unió són inviolables.
Article 3
La Unió, els seus actius, els seus ingressos i els altres béns estan exempts de qualssevol
impostos directes.
Els governs dels estats membres han d’adoptar, sempre que els sigui possible, les
disposicions apropiades per a la tramesa o el reemborsament dels drets indirectes i dels
impostos sobre la venda inclosos en els preus dels béns mobles o immobles quan la Unió
efectuï, per al seu ús oficial, compres importants el preu de les quals comprengui drets i
impostos d’aquesta naturalesa. No obstant això, l’aplicació de les disposicions
esmentades no ha de tenir com a efecte falsejar la competència dins de la Unió.
No s’ha de concedir cap exoneració d’impostos, taxes i drets que constitueixin una simple
remuneració de serveis d’utilitat pública.
Article 4
La Unió està exempta de qualssevol drets de duana, prohibicions i restriccions a la
importació i l’exportació respecte dels objectes destinats al seu ús oficial; els objectes
importats així no es poden cedir a títol onerós o gratuït en el territori del país on s’hagin
importat, llevat que aquesta cessió s’efectuï en les condicions que determini el govern del
país esmentat.
Portal Jurídic de Catalunya
La Unió està exempta igualment de qualssevol drets de duana, prohibicions i restriccions
a la importació i l’exportació respecte de les seves publicacions.
CAPÍTOL II
COMUNICACIONS I SALCONDUITS
Article 5
(antic article 6)
Per a les seves comunicacions oficials i la transmissió de tots els seus documents, les
institucions de la Unió han de rebre, en el territori de cadascun dels estats membres, el
tracte que aquest Estat concedeixi a les missions diplomàtiques.
La correspondència oficial i les altres comunicacions oficials de les institucions de la
Unió no es poden sotmetre a censura.
Article 6
(antic article 7)
Els presidents de les institucions de la Unió poden expedir a favor dels membres i agents
d’aquestes institucions salconduits en la forma que determini el Consell, per majoria
simple; aquests salconduits han de ser reconeguts per les autoritats dels estats membres
com a documents vàlids de viatge. Els salconduits a favor dels funcionaris i agents s’han
d’expedir en les condicions que determinin l’estatut dels funcionaris i el règim aplicable
als altres agents de la Unió.
La Comissió pot subscriure acords per al reconeixement d’aquests salconduits com a
documents vàlids de viatge en el territori de tercers estats.
CAPÍTOL III
MEMBRES DEL PARLAMENT EUROPEU
Article 7
(antic article 8)
No s’imposa cap restricció d’ordre administratiu o d’un altre tipus a la llibertat de
moviment dels membres del Parlament Europeu quan es dirigeixin al lloc de reunió del
Parlament Europeu o en tornin.
En matèria duanera i de control de canvis, els membres del Parlament Europeu han de
rebre:
a) del seu propi Govern, les mateixes facilitats que les concedides als alts funcionaris
quan es desplacen a l’estranger en missió oficial de caràcter temporal;
b) dels governs dels altres estats membres, les mateixes facilitats que les concedides als
representants de governs estrangers en missió oficial de caràcter temporal.
Article 8
(antic article 9)
Portal Jurídic de Catalunya
Els membres del Parlament Europeu no poden ser buscats, detinguts ni processats per les
opinions o els vots que emetin en l’exercici de les seves funcions.
Article 9
(antic article 10)
Mentre el Parlament Europeu estigui en període de sessions, els seus membres gaudeixen:
a) en el seu propi territori nacional, de les immunitats reconegudes als membres del
Parlament del seu país;
b) en el territori de qualsevol altre Estat membre, d’immunitat davant qualsevol mesura
de detenció i davant qualsevol actuació judicial.
Igualment gaudeixen d’immunitat quan es dirigeixin al lloc de reunió del Parlament
Europeu o en tornin.
No es pot invocar la immunitat en cas de delicte flagrant ni aquesta pot obstruir l’exercici
pel Parlament Europeu del seu dret a suspendre la immunitat d’un dels seus membres.
CAPÍTOL IV
REPRESENTANTS DELS ESTATS MEMBRES QUE PARTICIPIN EN ELS
TREBALLS DE LES INSTITUCIONS DE LA UNIÓ EUROPEA
Article 10
(antic article 11)
Els representants dels estats membres que participin en els treballs de les institucions de
la Unió, així com els seus consellers i experts tècnics, gaudeixen, en l’exercici de les seves
funcions i durant els seus desplaçaments al lloc de reunió o quan en tornin, dels privilegis,
les immunitats i les facilitats habituals.
Aquest article s’aplica igualment als membres dels òrgans consultius de la Unió.
CAPÍTOL V
FUNCIONARIS I AGENTS DE LA UNIÓ EUROPEA
Article 11
(antic article 12)
En el territori de cadascun dels estats membres i independentment de la seva nacionalitat,
els funcionaris i altres agents de la Unió:
a) gaudeixen d’immunitat de jurisdicció respecte dels actes que duen terme amb caràcter
oficial, incloses les seves manifestacions orals i escrites, sense perjudici de les
disposicions dels Tractats relatives, d’una banda, a les normes sobre la responsabilitat
dels funcionaris i agents davant la Unió i, de l’altra, a la competència del Tribunal de
Justícia de la Unió Europea per conèixer dels litigis entre la Unió i els seus funcionaris i
altres agents. Es continuen beneficiant d’aquesta immunitat després d’haver cessat en les
seves funcions;
b) ni ells ni els seus cònjuges ni els familiars que en depenguin estan subjectes a les
disposicions que limiten la immigració ni a les formalitats de registre d’estrangers;
Portal Jurídic de Catalunya
c) gaudeixen, respecte de les regulacions monetàries o de canvi, de les facilitats
reconegudes habitualment als funcionaris de les organitzacions internacionals;
d) gaudeixen del dret d’importar en franquícia el seu mobiliari i els seus efectes personals
en assumir per primera vegada les seves funcions al país de què es tracti, i del dret de
reexportar en franquícia, en concloure les seves funcions en el país esmentat, el seu
mobiliari i els seus efectes personals, amb subjecció, en l’un cas i en l’altre, a les
condicions que consideri necessàries el Govern del país on s’exerceixi el dret esmentat;
e) gaudeixen del dret d’importar en franquícia l’automòbil destinat al seu ús personal,
adquirit al país de la seva última residència, o al país del qual siguin nacionals, en les
condicions del mercat interior d’aquest país, i de reexportar-lo en franquícia, amb
subjecció, en l’un cas i en l’altre, a les condicions que consideri necessàries el Govern del
país interessat.
Article 12
(antic article 13)
Els funcionaris i altres agents de la Unió estan subjectes, en benefici d’aquesta, a un
impost sobre els sous, salaris i emoluments abonats per la Unió en les condicions i segons
el procediment que estableixin el Parlament Europeu i el Consell mitjançant reglaments
adoptats d’acord amb el procediment legislatiu ordinari i prèvia consulta a les institucions
interessades.
Els funcionaris i altres agents de la Unió estan exempts dels impostos nacionals sobre els
sous, salaris i emoluments abonats per la Unió.
Article 13
(antic article 14)
Als efectes d’aplicació dels impostos sobre la renda i el patrimoni, de l’impost sobre
successions, així com dels convenis subscrits entre els estats membres de la Unió per
evitar la doble imposició, els funcionaris i altres agents de la Unió que, únicament per raó
de l’exercici de les seves funcions al servei de la Unió, estableixin la seva residència en
el territori d’un Estat membre diferent del país del domicili fiscal que tinguin en el
moment d’entrar al servei de la Unió es consideren, tant en el país de la seva residència
com en el del domicili fiscal, com si haguessin conservat el seu domicili en aquest últim
país si aquest és membre de la Unió. Aquesta disposició s’aplica igualment al cònjuge en
la mesura en què no exerceixi una activitat professional pròpia, així com als fills a càrrec
i sota la potestat de les persones que esmenta aquest article.
Els béns mobles que pertanyin a les persones a què al·ludeix el paràgraf anterior i que
estiguin situats en el territori de l’Estat de residència estan exempts de l’impost sobre
successions en aquest Estat; per a l’aplicació d’aquest impost, es consideren com si es
trobessin a l’Estat del domicili fiscal, sense perjudici dels drets de tercers estats i de
l’aplicació eventual de les disposicions dels convenis internacionals relatius a la doble
imposició.
Els domicilis adquirits únicament per raó de l’exercici de funcions al servei d’altres
organitzacions internacionals no s’han de prendre en consideració per a l’aplicació de les
disposicions d’aquest article.
Article 14
Portal Jurídic de Catalunya
(antic article 15)
El Parlament Europeu i el Consell, mitjançant reglaments adoptats d’acord amb el
procediment legislatiu ordinari i amb la consulta prèvia a les institucions interessades,
han de determinar el règim de les prestacions socials aplicables als funcionaris i altres
agents de la Unió.
Article 15
(antic article 16)
El Parlament Europeu i el Consell, mitjançant reglaments adoptats d’acord amb el
procediment legislatiu ordinari i amb la consulta prèvia a les altres institucions
interessades, han de determinar les categories de funcionaris i altres agents de la Unió als
quals siguin aplicables, totalment o parcialment, les disposicions dels articles 11, 12,
paràgraf segon, i 13.
Periòdicament s’han de comunicar als governs dels estats membres el nom, la funció i
l’adreça dels funcionaris i altres agents pertanyents a aquestes categories.
CAPÍTOL VI
PRIVILEGIS I IMMUNITATS DE LES MISSIONS DE TERCERS ESTATS
ACREDITADES DAVANT LA UNIÓ EUROPEA
Article 16
(antic article 17)
L’Estat membre en el territori del qual estigui situada la seu de la Unió ha de concedir a
les missions de tercers estats acreditades davant la Unió les immunitats i els privilegis
diplomàtics habituals.
CAPÍTOL VII
DISPOSICIONS GENERALS
Article 17
(antic article 18)
Els privilegis, les immunitats i les facilitats a favor dels funcionaris i altres agents de la
Unió s’atorguen exclusivament en interès d’aquesta última.
Cada institució de la Unió està obligada a suspendre la immunitat concedida a un
funcionari o un altre agent en els casos en què consideri que aquesta suspensió no és
contrària als interessos de la Unió.
Article 18
(antic article 19)
Als efectes d’aplicació d’aquest Protocol, les institucions de la Unió han de cooperar amb
les autoritats responsables dels estats membres interessats.
Portal Jurídic de Catalunya
Article 19
(antic article 20)
Els articles 11 a 14, tots dos inclusivament, i 17 són aplicables ►C3 al president del
Consell Europeu. ◄
▼C3
Són igualment aplicables als membres de la Comissió.
▼B
Article 20
(antic article 21)
Els articles 11 a 14 i l’article 17 són aplicables als jutges, els advocats generals, el secretari
i els ponents adjunts del Tribunal de Justícia de la Unió Europea, sense perjudici de les
disposicions de l’article 3 del Protocol sobre l’Estatut del Tribunal de Justícia de la Unió
Europea relatives a la immunitat de jurisdicció dels jutges i advocats generals.
Article 21
(antic article 22)
Aquest Protocol s’aplica igualment al Banc Europeu d’Inversions, als membres dels seus
òrgans, al seu personal i als representants dels estats membres que participin en els seus
treballs, sense perjudici de les disposicions del Protocol sobre els Estatuts del Banc.
D’altra banda, el Banc Europeu d’Inversions està exempt de qualsevol imposició de
caràcter fiscal i parafiscal en el moment dels augments del seu capital, així com de les
diverses formalitats a què puguin estar subjectes aquestes operacions en l’Estat on el Banc
tingui la seu. Així mateix, la seva dissolució i liquidació no són objecte de cap imposició.
Finalment, l’activitat del Banc i dels seus òrgans, quan s’exerceixi en les condicions que
preveuen els seus Estatuts, no està sotmesa a l’impost sobre el volum de negocis.
Article 22
(antic article 23)
Aquest Protocol és aplicable, així mateix, al Banc Central Europeu, als membres dels seus
òrgans i al seu personal, sense perjudici del que disposa el Protocol sobre els Estatuts del
Sistema Europeu de Bancs Centrals i del Banc Central Europeu.
El Banc Central Europeu està exempt, a més, de qualsevol tipus d’impostos o gravàmens
de naturalesa similar amb motiu de qualsevol ampliació del seu capital, igual que dels
diversos tràmits que hi estiguin relacionats en l’Estat en què tingui la seu el Banc. Les
activitats que duguin a terme el Banc i els seus òrgans, d’acord amb els Estatuts del
Sistema Europeu de Bancs Centrals i del Banc Central Europeu, no estan subjectes a cap
tipus d’impost sobre el volum de negocis.
Portal Jurídic de Catalunya
PROTOCOL (NÚM. 8)
SOBRE L’APARTAT 2 DE L’ARTICLE 6 DEL TRACTAT DE LA UNIÓ
EUROPEA RELATIU A L’ADHESIÓ DE LA UNIÓ AL CONVENI EUROPEU
PER A LA PROTECCIÓ DELS DRETS HUMANS I DE LES LLIBERTATS
FONAMENTALS
LES ALTES PARTS CONTRACTANTS,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
L’acord relatiu a l’adhesió de la Unió al Conveni europeu per a la protecció dels drets
humans i de les llibertats fonamentals (denominat d’ara endavant «Conveni europeu»),
que preveu l’apartat 2 de l’article 6 del Tractat de la Unió Europea, estipula que es
preservin les característiques específiques de la Unió i del dret de la Unió, en particular
pel que fa:
a) a les modalitats específiques de la possible participació de la Unió en les instàncies de
control del Conveni europeu;
b) al fet que els mecanismes necessaris per garantir que els recursos interposats per tercers
estats i els recursos individuals es presentin correctament contra els estats membres,
contra la Unió, o contra tots dos, segons el cas.
Article 2
L’acord a què es refereix l’article 1 garanteix que l’adhesió no afecti les competències de
la Unió ni les atribucions de les seves institucions. Garanteix que cap de les seves
disposicions no afecti la situació particular dels estats membres respecte del Conveni
europeu, en particular respecte als seus protocols, a les mesures que adoptin els estats
membres com a excepció del Conveni europeu d’acord amb l’article 15 i a les reserves al
Conveni europeu formulades pels estats membres d’acord amb l’article 57.
Article 3
Cap disposició de l’acord que esmenta l’article 1 no afecta l’article 344 del Tractat de
funcionament de la Unió Europea.
PROTOCOL (NÚM. 9)
SOBRE LA DECISIÓ DEL CONSELL RELATIVA A L’APLICACIÓ DE
L’APARTAT 4 DE L’ARTICLE 16 DEL TRACTAT DE LA UNIÓ EUROPEA I
DE L’APARTAT 2 DE L’ARTICLE 238 DEL TRACTAT DE FUNCIONAMENT
DE LA UNIÓ EUROPEA ENTRE L’1 DE NOVEMBRE DE 2014 I EL 31 DE
MARÇ DE 2017, D’UNA BANDA, I A PARTIR DE L’1 D’ABRIL DE 2017, DE
L’ALTRA
Portal Jurídic de Catalunya
LES ALTES PARTS CONTRACTANTS,
TENINT EN COMPTE que, en aprovar-se el Tractat de Lisboa, era d’una importància
fonamental obtenir un acord sobre la Decisió del Consell relativa a l’aplicació de l’apartat
4 de l’article 16 del Tractat de la Unió Europea i de l’apartat 2 de l’article 238 del Tractat
de funcionament de la Unió Europea entre l’1 de novembre de 2014 i el 31 de març de
2017, d’una banda, i a partir de l’1 d’abril de 2017, de l’altra (denominada d’ara endavant
«la Decisió»),
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article únic
Abans que el Consell estudiï qualsevol projecte que estigui encaminat a modificar o bé a
derogar la Decisió o qualsevol de les seves disposicions, o bé a modificar-ne
indirectament l’àmbit d’aplicació o el sentit mitjançant la modificació d’un altre acte
jurídic de la Unió, el Consell Europeu manté una deliberació prèvia sobre el projecte
esmentat, i s’hi pronuncia per consens d’acord amb l’apartat 4 de l’article 15 del Tractat
de la Unió Europea.
PROTOCOL (NÚM. 10)
SOBRE LA COOPERACIÓ ESTRUCTURADA PERMANENT ESTABLERTA
PER L’ARTICLE 42 DEL TRACTAT DE LA UNIÓ EUROPEA
LES ALTES PARTS CONTRACTANTS,
VISTOS l’apartat 6 de l’article 42 i l’article 46 del Tractat de la Unió Europea,
RECORDANT que la Unió porta a terme una política exterior i de seguretat comuna
basada en la realització d’una convergència cada cop més gran de les actuacions dels
estats membres;
RECORDANT que la política comuna de seguretat i defensa forma part integrant de la
política exterior i de seguretat comuna; que garanteix a la Unió una capacitat operativa
amb el suport de mitjans civils i militars; que la Unió hi pot recórrer per a les missions
que preveu l’article 43 del Tractat de la Unió Europea fora de la Unió a fi de garantir el
manteniment de la pau, la prevenció de conflictes i el reforç de la seguretat internacional,
de conformitat amb els principis de la Carta de les Nacions Unides; que l’execució
d’aquestes comeses està sustentada per les capacitats militars facilitades pels estats
membres d’acord amb el principi del «conjunt únic de forces»;
RECORDANT que la política comuna de seguretat i defensa de la Unió no afecta el
caràcter específic de la política de seguretat i defensa de determinats estats membres;
Portal Jurídic de Catalunya
RECORDANT que la política comuna de seguretat i defensa de la Unió respecta les
obligacions derivades del Tractat de l’Atlàntic Nord per als estats membres que
consideren que la seva defensa comuna es duu a terme dins de l’Organització del Tractat
de l’Atlàntic Nord, que segueix sent el fonament de la defensa col·lectiva dels seus
membres, i que és compatible amb la política comuna de seguretat i defensa establerta en
aquest marc;
CONVENÇUDES que un refermament més gran del paper de la Unió en matèria de
seguretat i defensa contribueix a la vitalitat d’una Aliança Atlàntica renovada, de
conformitat amb els acords denominats de «Berlín plus»;
DECIDIDES que la Unió sigui capaç d’assumir plenament les responsabilitats que li
incumbeixen dins de la comunitat internacional;
RECONEIXENT que l’Organització de les Nacions Unides pot sol·licitar l’assistència de
la Unió per executar amb caràcter d’urgència missions empreses en virtut dels capítols
VI i VII de la Carta de les Nacions Unides;
RECONEIXENT que l’enfortiment de la política de seguretat i defensa exigeix als estats
membres esforços en l’àmbit de les capacitats;
CONSCIENTS que la superació d’una nova etapa del desenvolupament de la política
europea de seguretat i defensa comporta un esforç decidit per part dels estats membres
disposats a dur-la a terme;
RECORDANT la importància que l’alt representant de la Unió per a Afers Exteriors i
Política de Seguretat estigui associat plenament als treballs de la cooperació estructurada
permanent,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
La cooperació estructurada permanent a què es refereix l’apartat 6 de l’article 42 del
Tractat de la Unió Europea és oberta a tots els estats membres que es comprometin, des
de la data d’entrada en vigor del Tractat de Lisboa:
a) a emprendre de manera més intensa el desenvolupament de les seves capacitats de
defensa, mitjançant el desenvolupament de les seves contribucions nacionals i la
participació, en cas necessari, en forces multinacionals, en els principals programes
europeus d’equips de defensa i en l’activitat de l’Agència en l’àmbit del desenvolupament
de les capacitats de defensa, la recerca, l’adquisició i l’armament (denominada d’ara
endavant «l’Agència Europea de Defensa»), i
b) a estar, com a màxim el 2010, en condicions d’aportar, a títol nacional o bé com a
component de grups multinacionals de forces, unitats de combat específiques per a les
missions previstes, configurades tàcticament com una agrupació tàctica, amb elements de
suport, inclosos el transport i la logística, capaços d’emprendre missions definides, tal
com preveu l’article 43 del Tractat de la Unió Europea, en un termini de 5 a 30 dies, en
particular per atendre sol·licituds de l’Organització de les Nacions Unides, i sostenibles
durant un període inicial de 30 dies prorrogable com a mínim fins a 120 dies.
Article 2
Els estats membres que participin en la cooperació estructurada permanent es
comprometen, per assolir els objectius que preveu l’article 1:
Portal Jurídic de Catalunya
a) a cooperar, des de l’entrada en vigor del Tractat de Lisboa, amb vista a l’assoliment
d’objectius acordats relatius al nivell de despeses d’inversió en matèria d’equips de
defensa, i a revisar periòdicament els objectius esmentats en funció de l’entorn de
seguretat i de les responsabilitats internacionals de la Unió;
b) a aproximar en la mesura que es pugui els seus instruments de defensa, en particular
harmonitzant la determinació de les necessitats militars, posant en comú i, en cas
necessari, especialitzant els seus mitjans i capacitats de defensa, i propiciant la cooperació
en els àmbits de la formació i la logística;
c) a prendre mesures concretes per reforçar la disponibilitat, la interoperabilitat, la
flexibilitat i la capacitat de desplegament de les seves forces, en particular mitjançant la
definició dels objectius comuns en matèria de projecció de forces, inclosa la possible
revisió dels seus procediments decisoris nacionals;
d) a cooperar per garantir que prenen les mesures necessàries per completar, entre altres
coses, mitjançant plantejaments multinacionals i sense perjudici dels compromisos que
hagin contret en el marc de l’Organització del Tractat de l’Atlàntic Nord, les
insuficiències que s’observin en el marc del mecanisme de desenvolupament de
capacitats;
e) a participar, en cas necessari, en el desenvolupament de programes comuns o europeus
d’equips d’una gran envergadura en el marc de l’Agència Europea de Defensa.
Article 3
L’Agència Europea de Defensa ha de contribuir a l’avaluació periòdica de les
contribucions dels estats membres participants en matèria de capacitats, especialment les
contribucions aportades segons els criteris que s’estableixin, entre d’altres, d’acord amb
l’article 2, i ha de presentar informes sobre això almenys una vegada per any. L’avaluació
pot servir de base per a les recomanacions i decisions del Consell adoptades de
conformitat amb l’article 46 del Tractat de la Unió Europea.
PROTOCOL (NÚM. 11)
SOBRE L’ARTICLE 42 DEL TRACTAT DE LA UNIÓ EUROPEA
LES ALTES PARTS CONTRACTANTS,
TENINT EN COMPTE la necessitat d’aplicar plenament les disposicions de l’apartat 2
de l’article 42 del Tractat de la Unió Europea,
TENINT EN COMPTE que la política de la Unió d’acord amb l’article 42 no ha d’afectar
el caràcter específic de la política de seguretat i de defensa de determinats estats membres,
que ha de respectar les obligacions derivades del Tractat de l’Atlàntic Nord per a
determinats estats membres que consideren que la seva defensa comuna es duu a terme
dins de l’OTAN i que ha de ser compatible amb la política comuna de seguretat i de
defensa establerta en el marc esmentat,
HAN CONVINGUT en la disposició següent, que s’ha d’incorporar com a annex al
Tractat de la Unió Europea i al Tractat de funcionament de la Unió Europea:
Portal Jurídic de Catalunya
La Unió Europea elabora, juntament amb la Unió Europea Occidental, acords de
cooperació més intensa entre si.
PROTOCOL (NÚM. 12)
SOBRE EL PROCEDIMENT APLICABLE EN CAS DE DÈFICIT EXCESSIU
LES ALTES PARTS CONTRACTANTS,
VOLENT establir les modalitats del procediment de dèficit excessiu a què es refereix
l’article 126 del Tractat de funcionament de la Unió Europea,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
Els valors de referència que esmenta l’apartat 2 de l’article 126 del Tractat de
funcionament de la Unió Europea són:
— 3% pel que fa a la proporció entre el dèficit públic previst o real i el producte
interior brut a preus de mercat,
— 60% pel que fa a la proporció entre el deute públic i el producte interior brut a
preus de mercat.
Article 2
Als efectes de l’article 126 del Tractat esmentat i als d’aquest Protocol, s’entén per:
— públic, allò pertanyent a les administracions públiques, és a dir, a l’Administració
central, a l’Administració regional o local i als fons de la seguretat social, a
exclusió de les operacions de caràcter comercial, tal com es defineixen en el
Sistema Europeu de Comptes Econòmics Integrats,
— dèficit, el volum d’endeutament net, d’acord amb la definició del Sistema Europeu
de Comptes Econòmics Integrats,
— inversió, la formació bruta de capital fix, tal com es defineix en el Sistema
Europeu de Comptes Econòmics Integrats,
— deute, el deute brut total, al seu valor nominal, que romangui viu a final d’any,
consolidat dins dels sectors del govern general, d’acord amb la definició del
primer guió.
Article 3
A fi de garantir l’eficàcia del procediment aplicable en cas de dèficit excessiu, els governs
dels estats membres són responsables, d’acord amb el procediment esmentat, dels dèficits
del govern general d’acord amb la definició del primer guió de l’article 2. Els estats
membres han de garantir que els procediments nacionals en matèria pressupostària els
permetin atendre, en l’àmbit esmentat, les seves obligacions derivades dels Tractats. Els
Portal Jurídic de Catalunya
estats membres han de comunicar a la Comissió, sense demora i de manera periòdica, els
seus dèficits previstos i reals i el nivell del seu deute.
Article 4
La Comissió ha de subministrar les dades estadístiques utilitzades per a l’aplicació
d’aquest Protocol.
PROTOCOL (NÚM. 13)
SOBRE ELS CRITERIS DE CONVERGÈNCIA
LES ALTES PARTS CONTRACTANTS,
VOLENT establir els criteris de convergència que han d’orientar la Unió en l’adopció de
►C1 les decisions per posar fi a les excepcions dels estats membres acollits a una
excepció que preveu l’article 140 ◄ del Tractat ►C1 de funcionament de la Unió
Europea, ◄
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
▼C5
El criteri relatiu a l’estabilitat de preus que preveu el primer guió de l’apartat 1 de l’article
140 del Tractat de funcionament de la Unió Europea s’entén en el sentit que els estats
membres han de tenir un comportament de preus sostenible i una taxa mitjana d’inflació,
observada durant un període d’un any abans de l’examen, que no excedeixi en més d’1½
punt percentual la de, com a màxim, els tres estats membres amb millor comportament
en matèria d’estabilitat de preus. La inflació es mesura utilitzant l’índex de preus de
consum (IPC) sobre una base comparable, tenint en compte les diferències en les
definicions nacionals.
▼B
Article 2
El criteri relatiu a la situació del pressupost públic, que preveu el segon guió de l’apartat
1 de l’article 140 del Tractat esmentat, s’entén en el sentit que, en el moment de l’examen,
l’Estat membre de què es tracti no sigui objecte d’una decisió del Consell d’acord amb
l’apartat 6 de l’article 126 d’aquest Tractat, relativa a l’existència d’un dèficit excessiu
en l’Estat membre esmentat.
Article 3
El criteri relatiu a la participació en el mecanisme de tipus de canvi del sistema monetari
europeu, que preveu el tercer guió de l’apartat 1 de l’article 140 del Tractat l’esmentat,
Portal Jurídic de Catalunya
s’entén en el sentit que els estats membres hagin observat, sense tensions greus i durant
almenys els dos anys anteriors a l’examen, els marges normals de fluctuació disposats pel
mecanisme de tipus de canvi del Sistema Monetari Europeu. En particular, no han d’haver
devaluat, durant el mateix període, per iniciativa pròpia, el tipus central bilateral de la
seva moneda respecte de l’euro.
Article 4
►C5 El criteri relatiu a la convergència dels tipus d’interès, que preveu el quart guió de
l’apartat 1 de l’article 140 del Tractat esmentat, s’entén en el sentit que, observats durant
un període d’un any abans de l’examen, els estats membres hagin tingut un tipus de
mitjana d’interès nominal a llarg termini que no excedeixi en més de 2 punts percentuals
aquest tipus, com a màxim, dels tres estats membres amb millor comportament en matèria
d’estabilitat de preus. ◄ Els tipus d’interès es mesuren amb referència als bons de l’Estat
a llarg termini o altres valors comparables, tenint en compte les diferències en les
definicions nacionals.
Article 5
La Comissió ha de subministrar les dades estadístiques que s’hagin d’utilitzar per a
l’aplicació d’aquest Protocol.
Article 6
El Consell, per unanimitat, a proposta de la Comissió i prèvia consulta al Parlament
Europeu, ►C1 al BCE ◄ i al Comitè Econòmic i Financer, ha d’adoptar les disposicions
adequades per estipular els detalls dels criteris de convergència a què es refereix l’article
140 del Tractat esmentat, que aleshores han de substituir aquest Protocol.
PROTOCOL (NÚM. 14)
SOBRE L’EUROGRUP
LES ALTES PARTS CONTRACTANTS,
VOLENT propiciar les condicions per a un creixement econòmic més intens a la Unió
Europea, i establir per fer-ho una coordinació cada vegada més estreta de les polítiques
econòmiques a la zona euro;
CONSCIENTS de la necessitat d’establir disposicions especials per al manteniment d’un
diàleg reforçat entre els estats membres la moneda dels quals és l’euro, en espera que
l’euro passi a ser la moneda de tots els estats membres de la Unió,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
Portal Jurídic de Catalunya
Els ministres dels estats membres la moneda dels quals és l’euro mantenen reunions de
caràcter informal. Aquestes reunions es fan, sempre que sigui necessari, per examinar
qüestions vinculades a les responsabilitats específiques que comparteixen pel que fa a la
moneda única. La Comissió participa en les reunions. Es convida el Banc Central Europeu
a participar en aquestes reunions, de la preparació de les quals s’encarreguen els
representants dels ministres de finances dels estats membres la moneda dels quals és
l’euro i de la Comissió.
Article 2
Els ministres dels estats membres la moneda dels quals és l’euro elegeixen un president
per a un període de dos anys i mig, per majoria d’aquests estats membres.
PROTOCOL (NÚM. 15)
SOBRE DETERMINADES DISPOSICIONS RELATIVES AL REGNE UNIT DE
GRAN BRETANYA I D’IRLANDA DEL NORD
LES ALTES PARTS CONTRACTANTS,
RECONEIXENT que el Regne Unit no està obligat o compromès a adoptar l’euro sense
una decisió separada sobre això presa pel seu Govern i el seu Parlament,
CONSIDERANT que el 16 d’octubre de 1996 i el 30 d’octubre de 1997 el Govern del
Regne Unit va notificar al Consell la seva intenció de no participar en la tercera fase de
la unió econòmica i monetària,
OBSERVANT la pràctica del Govern del Regne Unit de finançar les seves necessitats
d’endeutament mitjançant la venda de deute al sector privat,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
1. Llevat que el Regne Unit notifiqui al Consell la seva intenció d’adoptar l’euro, no està obligat
a fer-ho.
2. Els punts 3 a 8 i 10 s’apliquen al Regne Unit, tenint en compte la notificació del seu Govern
al Consell de 16 d’octubre de 1996 i de 30 d’octubre de 1997.
3. El Regne Unit conserva les seves competències en l’àmbit de la política monetària d’acord
amb la seva legislació nacional.
4. El paràgraf segon de l’article 119, els apartats 1, 9 i 11 de l’article 126, els apartats 1 a 5 de
l’article 127, l’article 128, els articles 130, 131, 132, 133 i 138, l’apartat 3 de l’article 140,
l’article 219, l’apartat 2 de l’article 282, a excepció de la primera i l’última frases,
l’apartat 5 de l’article 282 i l’article 283 del Tractat de funcionament de la Unió Europea
no s’apliquen al Regne Unit. Tampoc no se li aplica l’apartat 2 de l’article 121 del Tractat
esmentat pel que fa a l’adopció de les parts de les orientacions generals de les polítiques
econòmiques que afecten la zona euro de manera general. Les referències que apareguin
Portal Jurídic de Catalunya
en aquestes disposicions a la Unió o als seus estats membres no afecten el Regne Unit, i
les referències als bancs centrals nacionals no afecten el Banc d’Anglaterra.
5. El Regne Unit tracta d’evitar un dèficit públic excessiu.
Els articles 143 i 144 del Tractat de funcionament de la Unió Europea se segueixen
aplicant al Regne Unit. L’apartat 4 de l’article 134 i l’article 142 s’apliquen al Regne Unit
com si aquest estigués acollit a una excepció.
6. Se suspèn el dret de vot del Regne Unit respecte dels actes del Consell a què fan referència
els articles que enumera el punt 4 i en els casos que esmenta el paràgraf primer de l’apartat
4 de l’article 139 del Tractat de funcionament de la Unió Europea. A aquest efecte,
s’aplica el paràgraf segon de l’apartat 4 de l’article 139 del Tractat esmentat.
De la mateixa manera, el Regne Unit no té dret a participar en la designació del president,
del vicepresident ni dels altres membres del Comitè Executiu del BCE d’acord amb el
que disposa el paràgraf segon de l’apartat 2 de l’article 283 del Tractat esmentat.
7. Els articles 3, 4, 6, 7, 9.2, 10.1, 10.3, 11.2, 12.1, 14, 16, 18, 19, 20, 22, 23, 26, 27, 30, 31, 32,
33, 34 i 49 del Protocol sobre els Estatuts del Sistema Europeu de Bancs Centrals i del
Banc Central Europeu («els Estatuts») no s’apliquen al Regne Unit.
Qualsevol referència a la Unió o als seus estats membres que aparegui en aquests articles
no afecta el Regne Unit, i les referències als bancs centrals nacionals o als accionistes no
afecten el Banc d’Anglaterra.
Les referències als articles 10.3 i 30.2 dels Estatuts al «capital subscrit del BCE» no
inclouen el capital subscrit pel Banc d’Anglaterra.
8. L’apartat 1 de l’article 141 del Tractat de funcionament de la Unió Europea i els articles 43
a 47 dels Estatuts tenen efecte, hi hagi o no estats membres acollits a excepcions, amb les
modificacions següents:
a) La referència de l’article 43 a les funcions del BCE i de l’IME inclouen les funcions
que encara s’hagin de portar a terme després d’adoptar l’euro a causa de l’eventual decisió
del Regne Unit de no adoptar l’euro.
b) A més de les funcions a què es refereix l’article 46, el BCE també presta assessorament
i participa en l’elaboració de qualsevol decisió del Consell relacionada amb el Regne Unit
que es prengui d’acord amb el que disposen les lletres a) i c) del punt 9 d’aquest Protocol.
c) El Banc d’Anglaterra desemborsa la seva subscripció de capital del BCE com a
contribució a les seves despeses d’explotació en les mateixes condicions que els bancs
centrals nacionals dels estats membres acollits a una excepció.
9. El Regne Unit pot notificar al Consell en qualsevol moment la seva intenció d’adoptar l’euro.
En aquest cas:
a) El Regne Unit té dret a adoptar l’euro només si compleix les condicions necessàries.
El Consell, a petició del Regne Unit i de conformitat amb les condicions i d’acord amb el
procediment que preveuen els apartats 1 i 2 de l’article 140 del Tractat de funcionament
de la Unió Europea, decideix si compleix les condicions necessàries.
b) El Banc d’Anglaterra desemborsa el seu capital subscrit, transfereix actius exteriors de
reserva al BCE i contribueix a les seves reserves en les mateixes condicions que el banc
central nacional d’un Estat membre l’excepció del qual s’hagi suprimit.
c) El Consell, d’acord amb les condicions i d’acord amb el procediment que preveu
l’apartat 3 de l’article 140 del Tractat esmentat, pren totes les altres decisions necessàries
per permetre al Regne Unit adoptar l’euro.
Portal Jurídic de Catalunya
En cas que el Regne Unit adopti l’euro d’acord amb el que disposa aquest punt, deixen
de tenir efecte els punts 3 a 8 d’aquest Protocol.
10. Sense perjudici del que disposen l’article 123 del Tractat de funcionament de la Unió
Europea i l’article 21.1 dels Estatuts, el Govern del Regne Unit pot mantenir la línia de
crèdit de què disposa amb el Banc d’Anglaterra («Ways and Means facility»), si el Regne
Unit no adopta l’euro i fins que ho faci.
PROTOCOL (NÚM. 16)
SOBRE DETERMINADES DISPOSICIONS RELATIVES A DINAMARCA
LES ALTES PARTS CONTRACTANTS,
TENINT EN COMPTE que la Constitució danesa conté disposicions que poden
comportar la celebració d’un referèndum a Dinamarca abans que aquest Estat renunciï a
la seva excepció,
CONSIDERANT que el 3 de novembre de 1993 el Govern de Dinamarca va notificar al
Consell la seva intenció de no participar en la tercera fase de la unió econòmica i
monetària,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
1. Dinamarca gaudeix d’una excepció tenint en compte la notificació feta pel Govern danès al
Consell el 3 de novembre de 1993. En virtut de l’excepció, tots els articles i totes les
disposicions dels Tractats i dels Estatuts del SEBC referents a una excepció són aplicables
a Dinamarca.
2. Pel que concerneix la derogació de l’excepció, el procediment que preveu l’article 140 del
Tractat de funcionament de la Unió Europea només s’inicia a petició de Dinamarca.
3. En cas de derogació de la situació d’excepció, deixen de ser aplicables les disposicions
d’aquest Protocol.
PROTOCOL (NÚM. 17)
SOBRE DINAMARCA
LES ALTES PARTS CONTRACTANTS,
VOLENT solucionar alguns problemes particulars relatius a Dinamarca,
Portal Jurídic de Catalunya
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Les disposicions de l’article 14 del Protocol sobre els Estatuts del Sistema Europeu de
Bancs Centrals i del Banc Central Europeu no afecten el dret del Banc Nacional de
Dinamarca d’exercir les seves funcions relatives a les parts del Regne de Dinamarca que
no formen part de la Unió.
PROTOCOL (NÚM. 18)
SOBRE FRANÇA
LES ALTES PARTS CONTRACTANTS,
VOLENT prendre en consideració un punt particular relatiu a França,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
França manté el privilegi d’emetre moneda a Nova Caledònia, a la Polinèsia Francesa i a
Wallis i Futuna d’acord amb el que disposa la seva legislació nacional, i és l’única que té
dret a determinar la paritat del franc CFP.
PROTOCOL (NÚM. 19)
SOBRE EL CABAL DE SCHENGEN INTEGRAT EN EL MARC DE LA UNIÓ
EUROPEA
LES ALTES PARTS CONTRACTANTS,
PRENENT NOTA que els acords relatius a la supressió gradual dels controls a les
fronteres comunes, signats a Schengen per determinats estats membres de la Unió
Europea el 14 de juny de 1985 i el 19 de juny de 1990, així com els acords relacionats i
les normes adoptades en virtut d’aquests, s’han integrat en la Unió Europea mitjançant el
Tractat d’Amsterdam de 2 d’octubre de 1997,
VOLENT preservar el cabal de Schengen, tal com s’ha desplegat des de l’entrada en vigor
del Tractat d’Amsterdam, i desplegar aquest cabal per contribuir a aconseguir l’objectiu
d’oferir als ciutadans de la Unió un espai de llibertat, seguretat i justícia sense fronteres
interiors,
TENINT EN COMPTE la posició especial de Dinamarca,
Portal Jurídic de Catalunya
TENINT EN COMPTE que Irlanda i el Regne Unit de Gran Bretanya i d’Irlanda del Nord
no participen en totes les disposicions del cabal de Schengen; que, no obstant això,
s’hauria de preveure la possibilitat que els estats membres esmentats acceptin totalment
o parcialment altres disposicions d’aquest cabal,
RECONEIXENT que, en conseqüència, és necessari acollir-se al que disposen els
Tractats pel que fa a una cooperació reforçada entre determinats estats membres,
TENINT EN COMPTE la necessitat de mantenir una relació especial amb la República
d’Islàndia i amb el Regne de Noruega, atès que aquests dos estats, juntament amb els
estats nòrdics que són membres de la Unió Europea, estan vinculats per les disposicions
de la Unió Nòrdica de Passaports,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
El Regne de Bèlgica, la República de Bulgària, la República Txeca, el Regne de
Dinamarca, la República Federal d’Alemanya, la República d’Estònia, la República
Hel·lènica, el Regne d’Espanya, la República Francesa, la República Italiana, la
República de Xipre, la República de Letònia, la República de Lituània, el Gran Ducat de
Luxemburg, la República d’Hongria, la República de Malta, el Regne dels Països Baixos,
la República d’Àustria, la República de Polònia, la República Portuguesa, Romania, la
República d’Eslovènia, la República Eslovaca, la República de Finlàndia i el Regne de
Suècia queden autoritzats a establir entre si una cooperació reforçada en els àmbits
referents a les disposicions definides pel Consell i que constitueixen el cabal de Schengen.
( 5 ) Aquesta cooperació es porta a terme en el marc institucional i jurídic de la Unió
Europea i respectant les disposicions pertinents dels Tractats.
Article 2
El cabal de Schengen s’aplica als estats membres a què es refereix l’article 1, sense
perjudici de l’article 3 de l’Acta d’adhesió de 16 d’abril de 2003 i de l’article 4 de l’Acta
d’adhesió de 25 d’abril de 2005. ( 6 ) El Consell substitueix el Comitè Executiu creat pels
acords de Schengen.
Article 3
La participació de Dinamarca en l’adopció de les mesures que constitueixen un
desplegament del cabal de Schengen, així com la posada en pràctica i l’aplicació
d’aquestes mesures a Dinamarca, estan regides per les disposicions pertinents del
Protocol sobre la posició de Dinamarca.
Article 4
Irlanda i el Regne Unit de Gran Bretanya i d’Irlanda del Nord poden sol·licitar en
qualsevol moment participar en algunes o en totes les disposicions ►C2 del cabal de
Schengen. ◄
El Consell decideix sobre aquesta sol·licitud per unanimitat dels membres a què es
refereix l’article 1 i del representant del Govern de l’Estat de què es tracti.
Article 5
Portal Jurídic de Catalunya
1. Les propostes i iniciatives per desplegar el cabal de Schengen estan sotmeses a les
disposicions corresponents dels Tractats.
En aquest context, en cas que Irlanda o el Regne Unit no hagi notificat al Consell per
escrit dins d’un termini raonable que hi vol participar, l’autorització que preveu l’article
329 del Tractat de funcionament de la Unió Europea es considera atorgada als estats
membres que preveu l’article 1 i a Irlanda o al Regne Unit en cas que algun d’aquests
vulgui participar en els àmbits de cooperació de què es tracti.
2. En cas que es consideri, en virtut d’una decisió adoptada d’acord amb l’article 4, que
Irlanda o el Regne Unit ha fet la notificació, no obstant això, pot notificar al Consell per
escrit, en un termini de tres mesos, que no vol participar en la proposta o la iniciativa de
què es tracti. En aquest cas, Irlanda o el Regne Unit no participa en la seva adopció. A
partir d’aquesta última notificació se suspèn el procediment d’adopció de la mesura per
desplegar el cabal de Schengen fins que conclogui el procediment que estableixen els
apartats 3 o 4 o fins que es retiri la notificació esmentada en qualsevol moment del
procediment.
3. Qualsevol decisió adoptada pel Consell d’acord amb l’article 4 es deixa d’aplicar a
l’Estat membre que hagi fet la notificació que preveu l’apartat 2 en la mesura que el
Consell ho consideri necessari, amb efecte a partir de l’entrada en vigor de la mesura
proposada, i d’acord amb les condicions que es determinin en una decisió del Consell,
adoptada per majoria qualificada a proposta de la Comissió. Aquesta decisió s’adopta de
conformitat amb els criteris següents: el Consell tracta de mantenir el màxim nivell
possible de participació de l’Estat membre de què es tracti, evita que en la pràctica això
afecti greument el funcionament de les diverses parts del cabal de Schengen i respecta la
coherència d’aquestes. La Comissió presenta la seva proposta com més aviat millor una
vegada feta la notificació que preveu l’apartat 2. El Consell s’hi pronuncia, si és necessari
després d’haver convocat dues reunions successives, en un termini de quatre mesos a
partir de la presentació de la proposta de la Comissió.
4. Una vegada transcorregut el termini de quatre mesos, si el Consell no ha adoptat una
decisió, un Estat membre pot sol·licitar immediatament que l’assumpte es remeti al
Consell Europeu, cas en què el Consell Europeu, en la reunió següent, ha d’adoptar una
decisió per majoria qualificada, a proposta de la Comissió, i de conformitat amb els
criteris que preveu l’apartat 3.
5. Al final del procediment que preveuen els apartats 3 i 4, si el Consell o, si s’escau, el
Consell Europeu no ha adoptat una decisió, es posa fi a la suspensió del procediment
d’adopció de la mesura per desplegar el cabal de Schengen. En cas que aquesta mesura
s’adopti ulteriorment, a partir de la data de la seva entrada en vigor es deixa d’aplicar a
l’Estat membre de què es tracti qualsevol decisió adoptada pel Consell d’acord amb
l’article 4, en la mesura i en les condicions que decideixi la Comissió, llevat que, abans
de l’adopció de la mesura, l’Estat membre esmentat hagi retirat la seva notificació que
preveu l’apartat 2. La Comissió s’hi pronuncia com a màxim en la data d’adopció de la
mesura. Quan adopta la seva decisió, la Comissió respecta els criteris que preveu l’apartat
3.
Article 6
La República d’Islàndia i el Regne de Noruega són associats en l’execució del cabal de
Schengen i en el seu desplegament futur. A aquest efecte, s’adopten procediments
adequats mitjançant un acord que el Consell subscriu amb els estats esmentats, per
unanimitat dels membres a què es refereix l’article 1. L’acord esmentat ha de contenir
Portal Jurídic de Catalunya
disposicions sobre la participació d’Islàndia i Noruega en qualsevol repercussió financera
que es derivi de l’aplicació d’aquest Protocol.
El Consell ha de subscriure, per unanimitat, un acord independent amb Islàndia i Noruega
per determinar els drets i les obligacions entre Irlanda i el Regne Unit de Gran Bretanya
i d’Irlanda del Nord, d’una banda, i Islàndia i Noruega, de l’altra, en els àmbits del cabal
de Schengen que s’apliquin a aquests estats.
Article 7
Als efectes de les negociacions per a l’admissió de nous estats membres a la Unió
Europea, es considera que el cabal de Schengen i altres mesures adoptades per les
institucions en el seu àmbit s’han d’acceptar en la seva totalitat com a cabal per qualsevol
Estat que sigui candidat a l’adhesió.
PROTOCOL (NÚM. 20)
SOBRE L’APLICACIÓ DE DETERMINATS ASPECTES DE L’ARTICLE 26
DEL TRACTAT DE FUNCIONAMENT DE LA UNIÓ EUROPEA AL REGNE
UNIT I A IRLANDA
LES ALTES PARTS CONTRACTANTS,
VOLENT solucionar algunes qüestions relatives al Regne Unit i a Irlanda,
VISTA l’existència durant molts anys d’acords especials de viatge entre el Regne Unit i
Irlanda,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
No obstant el que disposen els articles 26 i 77 del Tractat de funcionament de la Unió
Europea, en qualsevol altra disposició d’aquest Tractat o en el Tractat de la Unió Europea,
en qualsevol mesura adoptada en virtut dels Tractats esmentats o en qualsevol acord
internacional signat per la Unió o per la Unió i els seus estats membres amb un o més
tercers estats, el Regne Unit té dret a exercir a les seves fronteres amb altres estats
membres, respecte de persones que vulguin entrar al Regne Unit, els controls que pugui
considerar necessaris als efectes de:
a) verificar el dret d’entrada en el territori del Regne Unit de ciutadans d’estats membres
o de les persones a càrrec seu que s’acullin a drets atorgats pel dret de la Unió, així com
de ciutadans d’altres estats als quals atorgui aquests drets un acord que vinculi el Regne
Unit, i
b) decidir si concedeix a altres persones el permís d’entrar en el territori del Regne Unit.
Cap disposició dels articles 26 i 77 del Tractat de funcionament de la Unió Europea, ni
qualsevol altra disposició d’aquest Tractat o del Tractat de la Unió Europea, ni qualsevol
Portal Jurídic de Catalunya
mesura adoptada en virtut d’aquests no menyscaba el dret del Regne Unit a adoptar o a
exercir els controls esmentats. Les referències al Regne Unit que conté aquest article
inclouen els territoris les relacions exteriors dels quals assumeixi el Regne Unit.
Article 2
El Regne Unit i Irlanda poden seguir concloent entre si acords relatius a la circulació de
persones entre els seus territoris respectius (la zona de viatge comuna o «the Common
Travel Area»), sempre que respectin plenament els drets de les persones que preveu la
lletra a) del paràgraf primer de l’article 1 d’aquest Protocol. En conseqüència, en la
mesura que mantinguin els acords esmentats, el que disposa l’article 1 d’aquest Protocol
és aplicable a Irlanda en els mateixos termes i les mateixes condicions que al Regne Unit.
Cap disposició dels articles 26 i 77 del Tractat de funcionament de la Unió Europea, ni
qualsevol altra disposició d’aquest Tractat o del Tractat de la Unió Europea, ni qualsevol
altra mesura adoptada en virtut d’aquests no afecta els acords esmentats.
Article 3
Els altres estats membres estan capacitats per exercir a les seves fronteres o en qualsevol
punt d’entrada en el seu territori els controls esmentats sobre persones que vulguin entrar
en el seu territori procedents del Regne Unit, o de qualsevol territori les relacions exteriors
del qual assumeixi el Regne Unit, als mateixos efectes que esmenta l’article 1 d’aquest
Protocol, o procedents d’Irlanda, en la mesura que les disposicions de l’article 1 d’aquest
Protocol s’apliquin a Irlanda.
Cap disposició dels articles 26 i 77 del Tractat de funcionament de la Unió Europea, ni
qualsevol altra disposició d’aquest Tractat o del Tractat de la Unió Europea, ni qualsevol
mesura adoptada en virtut d’aquest no menyscaba el dret dels altres estats membres a
adoptar o a exercir els controls esmentats.
PROTOCOL (NÚM. 21)
SOBRE LA POSICIÓ DEL REGNE UNIT I D’IRLANDA RESPECTE DE
L’ESPAI DE LLIBERTAT, SEGURETAT I JUSTÍCIA
LES ALTES PARTS CONTRACTANTS,
VOLENT solucionar algunes qüestions relatives al Regne Unit i a Irlanda,
VIST el Protocol sobre l’aplicació de determinats aspectes de l’article 26 del Tractat de
funcionament de la Unió Europea al Regne Unit i a Irlanda,
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
Article 1
Portal Jurídic de Catalunya
Amb subjecció al que disposa l’article 3, el Regne Unit i Irlanda no participen en
l’adopció pel Consell de mesures proposades en virtut del títol V de la tercera part del
Tractat de funcionament de la Unió Europea. Les decisions del Consell que s’hagin
d’adoptar per unanimitat requereixen la unanimitat dels membres del Consell, exceptuats
els representants dels governs del Regne Unit i d’Irlanda.
Als efectes d’aquest article, la majoria qualificada es defineix de conformitat amb
l’apartat 3 de l’article 238 del Tractat de funcionament de la Unió Europea.
Article 2
Com a conseqüència de l’article 1 i sense perjudici dels articles 3, 4 i 6, cap de les
disposicions del títol V de la tercera part del Tractat de funcionament de la Unió Europea,
cap mesura adoptada en virtut del títol esmentat, cap disposició de cap acord internacional
subscrit per la Unió en virtut del títol esmentat i cap resolució del Tribunal de Justícia
interpretativa de qualsevol d’aquestes disposicions o mesures no és vinculant ni aplicable
al Regne Unit ni a Irlanda; cap d’aquestes disposicions, mesures o decisions no afecta de
cap manera les competències, els drets i les obligacions dels estats esmentats i cap
d’aquestes disposicions, mesures o decisions no afecta el cabal comunitari, ni el de la
Unió, ni forma part del dret de la Unió, tal com aquests s’apliquen al Regne Unit i a
Irlanda.
Article 3
1. El Regne Unit o Irlanda poden notificar per escrit al president del Consell, en un termini
de tres mesos a partir de la presentació al Consell d’una proposta o una iniciativa en virtut
del títol V de la tercera part del Tractat de funcionament de la Unió Europea, el seu desig
de participar en l’adopció i l’aplicació de la mesura proposada de què es tracti, després
de la qual cosa l’Estat esmentat té dret a fer-ho.
Les decisions del Consell que s’hagin d’adoptar per unanimitat requereixen la unanimitat
dels membres del Consell, exceptuat el membre o els membres que no hagin fet aquesta
notificació. Les mesures adoptades d’acord amb aquest apartat són vinculants per a tots
els estats membres que hagin participat en la seva adopció.
Les mesures adoptades en aplicació de l’article 70 del Tractat de funcionament de la Unió
Europea estableixen les condicions de participació del Regne Unit i d’Irlanda en les
avaluacions relatives als àmbits que regula el títol V de la tercera part del Tractat
esmentat.
Als efectes d’aquest article, la majoria qualificada es defineix de conformitat amb
l’apartat 3 de l’article 238 del Tractat de funcionament de la Unió Europea.
2. Si, transcorregut un període raonable, una mesura de les que esmenta l’apartat 1 no es
pot adoptar amb la participació del Regne Unit o d’Irlanda, el Consell pot adoptar aquesta
mesura de conformitat amb l’article 1 sense la participació del Regne Unit o d’Irlanda.
En aquest cas és aplicable l’article 2.
Article 4
El Regne Unit o Irlanda, en qualsevol moment, després de l’adopció d’una mesura per
part del Consell en virtut del títol V de la tercera part del Tractat de funcionament de la
Unió Europea, poden notificar al Consell i a la Comissió el seu propòsit i desig d’acceptar
la mesura esmentada. En aquest cas, s’aplica mutatis mutandis el procediment que preveu
l’apartat 1 de l’article 331 del Tractat de funcionament de la Unió Europea.
Portal Jurídic de Catalunya
Article 4 bis
1. Les disposicions d’aquest Protocol s’apliquen al Regne Unit i a Irlanda també pel que
fa a les mesures proposades o adoptades en virtut del títol V de la tercera part del Tractat
de funcionament de la Unió Europea, que modifiquin una mesura existent que sigui
vinculant per als estats esmentats.
2. No obstant això, en cas que el Consell, a proposta de la Comissió, determini que la no
participació del Regne Unit o d’Irlanda en la versió modificada d’una mesura existent
implica la inviabilitat d’aquesta mesura per a altres estats membres o per a la Unió, els
pot instar a presentar una notificació d’acord amb els articles 3 o 4. Als efectes de
l’aplicació de l’article 3, comença a córrer un nou termini de dos mesos a partir de la data
en què el Consell hagi pres la determinació.
Una vegada conclòs el termini de dos mesos a partir de la determinació del Consell, si el
Regne Unit o Irlanda no han fet cap notificació d’acord amb els articles 3 o 4, la mesura
existent deixa de ser vinculant per a ells i se’ls deixa d’aplicar, llevat que l’Estat membre
de què es tracti hagi fet una notificació d’acord amb l’article 4 abans de l’entrada en vigor
de la mesura de modificació. Allò disposat anteriorment té efecte a partir de la data
d’entrada en vigor de la mesura de modificació o quan conclou el termini de dos mesos,
si aquesta data és posterior.
Als efectes de l’aplicació d’aquest apartat, el Consell, amb un ampli debat previ de
l’assumpte, s’hi pronuncia per majoria qualificada dels seus membres que representin els
estats membres que participen o han participat en l’adopció de la mesura de modificació.
La majoria qualificada del Consell es defineix de conformitat amb la lletra a) de l’apartat
3 de l’article 238 del Tractat de funcionament de la Unió Europea.
3. El Consell, per majoria qualificada i a proposta de la Comissió, pot determinar que el
Regne Unit o Irlanda suportin les conseqüències financeres directes que es puguin derivar,
necessàriament i inevitablement, de la terminació de la seva participació en la mesura
existent.
4. Aquest article s’entén sense perjudici de l’article 4.
Article 5
Els estats membres per als quals no sigui vinculant una mesura de les adoptades en virtut
del títol V de la tercera part del Tractat de funcionament de la Unió Europea no suporten
cap conseqüència financera de la mesura esmentada, a menys que siguin despeses
administratives ocasionades a les institucions, llevat que el Consell, per unanimitat de tots
els seus membres i prèvia consulta al Parlament Europeu, decideixi una altra cosa.
Article 6
Quan, en els casos a què es refereix aquest Protocol, una mesura adoptada pel Consell en
virtut del títol V de la tercera part del Tractat de funcionament de la Unió Europea sigui
vinculant per al Regne Unit o Irlanda, són aplicables a l’Estat esmentat en relació amb
aquesta mesura les disposicions corresponents dels Tractats.
Article 6 bis
Les normes establertes basant-se en l’article 16 del Tractat de funcionament de la Unió
Europea que es refereixin al tractament de dades de caràcter personal pels estats membres
en l’exercici de les activitats compreses en l’àmbit d’aplicació dels capítols 4 o 5 del títol
V de la tercera part del Tractat esmentat només són vinculants per al Regne Unit o per a
Portal Jurídic de Catalunya
Irlanda en la mesura que siguin vinculants per a aquests estats normes de la Unió que
regulin formes de cooperació judicial en matèria penal i de cooperació policial en el marc
de les quals s’hagin de respectar les disposicions establertes basant-se en l’article 16.
Article 7
Els articles 3, 4 i 4 bis s’entenen sense perjudici del Protocol sobre el cabal de Schengen
integrat en el marc de la Unió Europea.
Article 8
Irlanda pot notificar per escrit al Consell el seu desig de no seguir-se acollint a les
disposicions d’aquest Protocol. En aquest cas, s’apliquen a Irlanda les disposicions
normals del Tractat.
Article 9
Pel que fa a Irlanda, aquest Protocol no s’aplica a l’article 75 del Tractat de funcionament
de la Unió Europea.
PROTOCOL (NÚM. 22)
SOBRE LA POSICIÓ DE DINAMARCA
LES ALTES PARTS CONTRACTANTS,
RECORDANT la Decisió dels caps d’Estat i de Govern, reunits en el si del Consell
Europeu a Edimburg el 12 de desembre de 1992, sobre alguns problemes plantejats per
Dinamarca respecte del Tractat de la Unió Europea,
HAVENT PRES NOTA de la posició de Dinamarca respecte a la ciutadania, la unió
econòmica i monetària, la política de defensa i els afers de justícia i d’interior, tal com
s’estableix en la Decisió d’Edimburg,
CONSCIENTS que el manteniment en el marc dels Tractats del règim jurídic originat per
la Decisió d’Edimburg limita de manera significativa la participació de Dinamarca en
àmbits de cooperació importants de la Unió, i que és convenient per a la Unió garantir la
integritat del cabal en l’àmbit de la llibertat, la seguretat i la justícia,
VOLENT, per consegüent, establir un marc jurídic que ofereixi a Dinamarca la
possibilitat de participar en l’adopció de les mesures proposades sobre la base del títol V
de la tercera part del Tractat de funcionament de la Unió Europea, i celebrant la intenció
de Dinamarca d’acollir-se a aquesta possibilitat quan sigui possible de conformitat amb
les seves normes constitucionals,
PRENENT NOTA que Dinamarca no ha d’impedir que els altres estats membres
segueixin desenvolupant la seva cooperació en relació amb mesures que no vinculin
Dinamarca,
TENINT PRESENT l’article 3 del Protocol sobre el cabal de Schengen integrat en el marc
de la Unió Europea,
Portal Jurídic de Catalunya
HAN CONVINGUT en les disposicions següents, que s’han d’incorporar com a annex al
Tractat de la Unió Europea i al Tractat de funcionament de la Unió Europea:
PART I
Article 1
Dinamarca no participa en l’adopció pel Consell de mesures proposades en virtut del títol
V de la tercera part del Tractat de funcionament de la Unió Europea. Les decisions del
Consell que s’hagin d’adoptar per unanimitat requereixen la unanimitat dels membres del
Consell, exceptuat el representant del Govern de Dinamarca.
Als efectes d’aquest article, la majoria qualificada es defineix de conformitat amb
l’apartat 3 de l’article 238 del Tractat de funcionament de la Unió Europea.
Article 2
Cap de les disposicions del títol V de la tercera part del Tractat de funcionament de la
Unió Europea, cap mesura adoptada en virtut del títol esmentat, cap disposició de cap
acord internacional formalitzat per la Unió en virtut d’aquest títol i cap decisió del
Tribunal de Justícia de la Unió Europea interpretativa de qualsevol de les disposicions o
mesures esmentades, ni cap mesura modificada o modificable en virtut d’aquest títol no
vincula Dinamarca ni li és aplicable; aquestes disposicions, mesures o decisions no
afecten de cap manera les competències, els drets i les obligacions de Dinamarca; les dites
disposicions, mesures o decisions no afecten de cap manera el cabal comunitari o de la
Unió, ni formen part del dret de la Unió, tal com aquests s’apliquen a Dinamarca. En
particular, els actes de la Unió en l’àmbit de la cooperació policial i judicial en matèria
penal adoptats abans de l’entrada en vigor del Tractat de Lisboa que siguin modificats
segueixen sent vinculants i aplicables a Dinamarca sense canvis.
Article 2 bis
L’article 2 d’aquest Protocol s’aplica igualment a les normes establertes sobre la base de
l’article 16 del Tractat de funcionament de la Unió Europea que es refereixin al tractament
de dades de caràcter personal pels estats membres en l’exercici de les activitats compreses
en l’àmbit d’aplicació dels capítols 4 o 5 del títol V de la tercera part del Tractat esmentat.
Article 3
Dinamarca no suporta cap conseqüència financera de les mesures que esmenta l’article 1,
a menys que siguin despeses administratives ocasionades a les institucions.
Article 4
1. Dins d’un període de sis mesos a partir que el Consell hagi pres una mesura sobre una
proposta o una iniciativa de desenvolupar el cabal de Schengen en els àmbits coberts per
aquesta part, Dinamarca decideix si incorpora aquesta mesura a la seva legislació
nacional. Si ho fa així, aquesta mesura crea una obligació, de dret internacional, entre
Dinamarca i els altres estats membres vinculats per la mesura.
2. Si Dinamarca decideix no aplicar una mesura del Consell, en el sentit de l’apartat 1, els
estats membres vinculats per aquesta mesura i Dinamarca consideren les mesures
apropiades que han de prendre.
Portal Jurídic de Catalunya
PART II
Article 5
Pel que fa a les mesures adoptades pel Consell dins de l’àmbit d’aplicació de l’apartat 1
de l’article 26, de l’article 42 i dels articles 43 a 46 del Tractat de la Unió Europea,
Dinamarca no participa en l’elaboració i l’aplicació de decisions i accions de la Unió amb
implicacions en l’àmbit de la defensa. Per tant, Dinamarca no participa en la seva adopció.
Dinamarca no ha d’impedir que els altres estats membres segueixin desenvolupant la seva
cooperació en aquest àmbit. Dinamarca no està obligada a contribuir al finançament de
les despeses operatives derivades d’aquestes mesures ni a posar a disposició de la Unió
capacitats militars.
Els actes del Consell que s’hagin d’adoptar per unanimitat requereixen la unanimitat dels
membres del Consell, exceptuat el representant del Govern danès.
Als efectes d’aquest article, la majoria qualificada es defineix de conformitat amb
l’apartat 3 de l’article 238 del Tractat de funcionament de la Unió Europea.
PART III
Article 6
Els articles 1, 2 i 3 no s’apliquen a les mesures que determinin els tercers països els
nacionals dels quals hagin d’estar proveïts d’un visat en creuar les fronteres exteriors dels
estats membres, ni a les mesures relatives a un model uniforme de visat.
PART IV
Article 7
En qualsevol moment, Dinamarca, d’acord amb les seves normes constitucionals, pot
informar els altres estats membres que ja no vol fer ús d’aquest Protocol en la seva totalitat
o en part. En aquest cas, Dinamarca aplica plenament totes les mesures pertinents vigents
aleshores preses dins del marc de la Unió Europea.
Article 8
1. En qualsevol moment i sense perjudici de l’article 7, Dinamarca, de conformitat amb
les seves normes constitucionals, pot notificar als altres estats membres que, amb efecte
a partir del primer dia del mes següent al de la notificació, la part I consisteix en les
disposicions que figuren en l’annex. En aquest cas, la numeració dels articles 5 a 8 es
modifica en conseqüència.
2. Sis mesos després de la data en què tingui efecte la notificació que preveu l’apartat 1,
la totalitat del cabal de Schengen i les mesures adoptades per desplegar el cabal esmentat
que fins aleshores hagin vinculat Dinamarca en qualitat d’obligacions de dret
internacional són vinculants per a Dinamarca en qualitat de dret de la Unió.
Portal Jurídic de Catalunya
ANNEX
Article 1
A reserva del que disposa l’article 3, Dinamarca no participa en l’adopció pel Consell de
mesures proposades en virtut del títol V de la tercera part del Tractat de funcionament de
la Unió Europea. Els actes del Consell que s’hagin d’adoptar per unanimitat requereixen
la unanimitat dels membres del Consell, exceptuat el representant del Govern danès.
Als efectes d’aquest article, la majoria qualificada es defineix de conformitat amb
l’apartat 3 de l’article 238 del Tractat de funcionament de la Unió Europea.
Article 2
En virtut de l’article 1 i a reserva dels articles 3, 4 i 8, cap de les disposicions del títol V
de la tercera part del Tractat de funcionament de la Unió Europea, cap mesura adoptada
en virtut d’aquest títol, cap disposició de cap acord internacional formalitzat per la Unió
en virtut del títol esmentat i cap decisió del Tribunal de Justícia de la Unió Europea
interpretativa de qualsevol d’aquestes disposicions o mesures no vincula Dinamarca ni li
és aplicable; aquestes disposicions, mesures o decisions no afecten de cap manera les
competències, els drets i les obligacions de Dinamarca; les dites disposicions, mesures o
decisions no afecten de cap manera el cabal comunitari o el de la Unió ni formen part del
dret de la Unió, tal com aquests s’apliquen a Dinamarca.
Article 3
1. Dinamarca pot notificar per escrit al president del Consell, en el termini de tres mesos
a partir de la presentació al Consell d’una proposta o una iniciativa en virtut del títol V
de la tercera part del Tractat de funcionament de la Unió Europea, el seu desig de
participar en l’adopció i l’aplicació de la mesura proposada de què es tracti, després de la
qual cosa Dinamarca té dret a fer-ho.
2. Si, transcorregut un termini raonable, una mesura de les que esmenta l’apartat 1 no es
pot adoptar amb la participació de Dinamarca, el Consell pot adoptar la mesura que
preveu l’apartat 1, de conformitat amb l’article 1, sense la participació de Dinamarca. En
aquest cas és aplicable l’article 2.
Article 4
Dinamarca, després de l’adopció d’una mesura en aplicació del títol V de la tercera part
del Tractat de funcionament de la Unió Europea, pot notificar en qualsevol moment al
Consell i a la Comissió la seva intenció d’acceptar la mesura esmentada. En aquest cas,
s’aplica mutatis mutandis el procediment que preveu l’apartat 1 de l’article 331 del
Tractat esmentat.
Article 5
1. Les disposicions d’aquest Protocol s’apliquen a Dinamarca també pel que fa a les
mesures proposades o adoptades en virtut del títol V de la tercera part del Tractat de
funcionament de la Unió Europea, que modifiquin una mesura existent que sigui
vinculant per a aquest Estat.
2. No obstant això, en cas que el Consell, a proposta de la Comissió, determini que la no
participació de Dinamarca en la versió modificada d’una mesura existent implica la
Portal Jurídic de Catalunya
inviabilitat d’aquesta mesura per a altres estats membres o per a la Unió, pot instar l’Estat
esmentat a presentar una notificació d’acord amb els articles 3 o 4. Als efectes de
l’aplicació de l’article 3, comença a córrer un nou termini de dos mesos a partir de la data
en què el Consell hagi pres la determinació.
Una vegada conclòs el termini de dos mesos a partir de la determinació del Consell, si
Dinamarca no ha fet cap notificació d’acord amb els articles 3 o 4, la mesura existent
deixa de ser vinculant per a aquest Estat i se li deixa d’aplicar, llevat que hagi fet una
notificació d’acord amb l’article 4 abans de l’entrada en vigor de la mesura de
modificació. Allò disposat anteriorment té efecte a partir de la data d’entrada en vigor de
la mesura de modificació o quan conclou el termini de dos mesos, si aquesta data és
posterior.
Als efectes de l’aplicació d’aquest apartat, el Consell, amb un ampli debat previ de
l’assumpte, s’hi pronuncia per majoria qualificada dels seus membres que representin els
estats membres que participen o han participat en l’adopció de la mesura de modificació.
La majoria qualificada del Consell es defineix de conformitat amb la lletra a) de l’apartat
3 de l’article 238 del Tractat de funcionament de la Unió Europea.
3. El Consell, per majoria qualificada i a proposta de la Comissió, pot determinar que
Dinamarca suporti les conseqüències financeres directes que es puguin derivar,
necessàriament i inevitablement, de la terminació de la seva participació en la mesura
existent.
4. Aquest article s’entén sense perjudici de l’article 4.
Article 6
1. La notificació a què es refereix l’apartat 4 s’ha de presentar no més de sis mesos després
de l’adopció definitiva d’una mesura que desplegui el cabal de Schengen.
En cas que Dinamarca no presenti una notificació d’acord amb els articles 3 o 4 relativa
a una mesura que desplegui el cabal de Schengen, els estats membres vinculats per
aquestes mesures i Dinamarca han d’estudiar l’adopció de mesures apropiades.
2. S’entén que qualsevol notificació en aplicació de l’article 3 relativa a una mesura que
desplegui el cabal de Schengen constitueix irrevocablement una notificació de
conformitat amb l’article 3 respecte de qualsevol proposta o iniciativa ulterior destinada
a desplegar aquesta mesura, sempre que aquesta proposta o iniciativa desplegui el cabal
de Schengen.
Article 7
Les normes establertes basant-se en l’article 16 del Tractat de funcionament de la Unió
Europea que es refereixin al tractament de dades de caràcter personal pels estats membres
en l’exercici de les activitats compreses en l’àmbit d’aplicació dels capítols 4 o 5 del títol
V de la tercera part d’aquest Tractat només són vinculants per a Dinamarca en la mesura
que siguin vinculants per a ella normes de la Unió que regulin formes de cooperació
judicial en matèria penal i de cooperació policial en el marc de les quals s’hagin de
respectar les disposicions establertes basant-se en l’article 16.
Article 8
Quan, en els casos a què es refereix aquesta part, una mesura adoptada pel Consell en
virtut del títol V de la tercera part del Tractat de funcionament de la Unió Europea sigui
Portal Jurídic de Catalunya
vinculant per a Dinamarca, són aplicables a Dinamarca en relació amb aquesta mesura
les disposicions corresponents dels Tractats.
Article 9
Llevat d’una decisió contrària del Consell adoptada per unanimitat de tots els seus
membres, prèvia consulta al Parlament Europeu, quan una mesura adoptada pel Consell
en virtut del títol V de la tercera part del Tractat de funcionament de la Unió Europea no
sigui vinculant per a Dinamarca, Dinamarca no suporta cap conseqüència financera de la
mesura esmentada, exceptuats els costos administratius ocasionats a les institucions.
PROTOCOL (NÚM. 23)
SOBRE LES RELACIONS EXTERIORS DELS ESTATS MEMBRES PEL QUE
FA AL PAS DE LES FRONTERES EXTERIORS
LES ALTES PARTS CONTRACTANTS,
TENINT EN COMPTE la necessitat dels estats membres de garantir controls efectius en
les seves fronteres exteriors, en cooperació, si s'escau, amb tercers països,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Les disposicions relatives a les mesures sobre el pas de fronteres exteriors incloses en la
lletra b) de l'apartat 2 de l'article 77 del Tractat de funcionament de la Unió Europea
s'entenen sense perjudici de la competència dels estats membres per negociar o subscriure
acords amb tercers països, sempre que observin el dret de la Unió i els altres acords
internacionals pertinents.
PROTOCOL (NÚM. 24)
SOBRE L'ASIL A NACIONALS DELS ESTATS MEMBRES DE LA UNIÓ
EUROPEA
LES ALTES PARTS CONTRACTANTS,
CONSIDERANT que, de conformitat amb l'apartat 1 de l'article 6 del Tractat de la Unió
Europea, la Unió reconeix els drets, les llibertats i els principis enunciats en la Carta dels
drets fonamentals,
Portal Jurídic de Catalunya
CONSIDERANT que, de conformitat amb l'apartat 3 de l'article 6 del Tractat de la Unió
Europea, els drets fonamentals que garanteix el Conveni europeu per a la protecció dels
drets humans i de les llibertats fonamentals formen part del dret de la Unió com a principis
generals,
CONSIDERANT que el Tribunal de Justícia de la Unió Europea és competent per garantir
que la Unió respecta el dret a l’hora d’interpretar i aplicar els apartats 1 i 3 de l'article 6
del Tractat de la Unió Europea,
CONSIDERANT que, de conformitat amb l'article 49 del Tractat de la Unió Europea,
qualsevol Estat europeu, quan sol·liciti l'ingrés com a membre a la Unió, ha de respectar
els valors de l'article 2 del Tractat de la Unió Europea,
TENINT PRESENT que l'article 7 del Tractat de la Unió Europea estableix un mecanisme
per suspendre determinats drets en cas de violació greu i persistent per part d'un Estat
membre d'aquests valors,
RECORDANT que qualsevol nacional d'un Estat membre, com a ciutadà de la Unió,
gaudeix d'un estatut i d'una protecció especials que els estats membres han de garantir
d'acord amb les disposicions de la segona part del Tractat de funcionament de la Unió
Europea,
TENINT PRESENT que els Tractats estableixen un espai sense fronteres interiors i
concedeixen a tots els ciutadans de la Unió el dret a circular i residir lliurement dins del
territori dels estats membres,
VOLENT evitar que es recorri al procediment de l'asil per a fins aliens a aquells per als
quals està previst,
CONSIDERANT que aquest Protocol respecta la finalitat i els objectius de la Convenció
de Ginebra de 28 de juliol de 1951 sobre l'Estatut dels refugiats,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Article únic
Atès el grau de protecció dels drets i les llibertats fonamentals per part dels estats
membres de la Unió Europea, es considera que els estats membres constitueixen
recíprocament països d'origen segurs a tots els efectes jurídics i pràctics en relació amb
afers d'asil. En conseqüència, la sol·licitud d'asil efectuada per un nacional d'un Estat
membre només es pot prendre en consideració o ser declarada admissible per al seu
examen per un altre Estat membre en els casos següents:
a) si l'Estat membre del qual el sol·licitant és nacional, després de l'entrada en vigor del
Tractat d'Amsterdam, emparant-se en les disposicions de l'article 15 del Conveni per a la
protecció dels drets humans i de les llibertats fonamentals, procedeix a adoptar mesures
que estableixin en el seu territori excepcions de les seves obligacions d'acord amb el
Conveni esmentat;
b) si s'ha iniciat el procediment que esmenta l'article 7, apartat 1, del Tractat de la Unió
Europea i fins que el Consell o, si s'escau, el Consell Europeu adopti una decisió sobre
això en relació amb l'Estat membre del qual és nacional el sol·licitant;
c) si el Consell ha adoptat una decisió de conformitat amb l'apartat 1 de l'article 7 del
Tractat de la Unió Europea respecte a l'Estat membre del qual és nacional el sol·licitant,
Portal Jurídic de Catalunya
o si el Consell Europeu, de conformitat amb l'apartat 2 de l'article 7 d'aquest Tractat, ha
adoptat una decisió respecte a l'Estat membre del qual és nacional el sol·licitant;
d) si un Estat membre així ho decideix unilateralment respecte de la sol·licitud d'un
nacional d'un altre Estat membre; en aquest cas, s'ha d'informar immediatament el
Consell. La sol·licitud s'ha d'atendre sobre la base de la presumpció que és manifestament
infundada sense que afecti de cap manera, siguin quins siguin els casos, la facultat de
presa de decisions de l'Estat membre.
PROTOCOL (NÚM. 25)
SOBRE L'EXERCICI DE LES COMPETÈNCIES COMPARTIDES
LES ALTES PARTS CONTRACTANTS,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Article únic
Amb referència a l'apartat 2 de l'article 2 del Tractat de funcionament de la Unió Europea,
relatiu a les competències compartides, quan la Unió hagi pres mesures en un àmbit
determinat, l'abast d'aquest exercici de competència només ha d'abraçar els elements
regits per l'acte de la Unió de què es tracti i, per tant, no n'ha d'incloure tot l'àmbit.
PROTOCOL (NÚM. 26)
SOBRE ELS SERVEIS D'INTERÈS GENERAL
LES ALTES PARTS CONTRACTANTS,
VOLENT emfatitzar la importància dels serveis d'interès general,
HAN CONVINGUT en les disposicions interpretatives següents, que s'han d'incorporar
com a annex al Tractat de la Unió Europea i al Tractat de funcionament de la Unió
Europea:
Article 1
Els valors comuns de la Unió respecte als serveis d'interès econòmic general d'acord amb
l'article 14 del Tractat de funcionament de la Unió Europea inclouen en particular:
Portal Jurídic de Catalunya
— el paper essencial i l'àmplia capacitat de discreció de les autoritats nacionals, regionals
i locals per prestar, encarregar i organitzar els serveis d'interès econòmic general al més
pròxim possible a les necessitats dels usuaris;
— la diversitat dels serveis d'interès econòmic general i la disparitat de les necessitats i
preferències dels usuaris que poden resultar de les diferents situacions geogràfiques,
socials i culturals;
— un alt nivell de qualitat, seguretat i accessibilitat econòmica, la igualtat de tracte i la
promoció de l'accés universal i dels drets dels usuaris.
Article 2
Les disposicions dels Tractats no afecten de cap manera la competència dels estats
membres per prestar, encarregar i organitzar serveis d'interès general que no tinguin
caràcter econòmic.
PROTOCOL (NÚM. 27)
SOBRE EL MERCAT INTERIOR I LA COMPETÈNCIA
LES ALTES PARTS CONTRACTANTS,
CONSIDERANT que el mercat interior tal com es defineix a l'article 3 del Tractat de la
Unió Europea inclou un sistema que garanteix que no es falseja la competència,
HAN CONVINGUT en el següent:
A aquests efectes, la Unió, en cas necessari, ha de prendre mesures en el marc de les
disposicions dels Tractats, inclòs l'article 352 del Tractat de funcionament de la Unió
Europea.
Aquest Protocol s'ha d'incorporar com a annex al Tractat de la Unió Europea i al Tractat
de funcionament de la Unió Europea.
PROTOCOL (NÚM. 28)
SOBRE LA COHESIÓ ECONÒMICA, SOCIAL I TERRITORIAL
LES ALTES PARTS CONTRACTANTS,
RECORDANT que l'article 3 del Tractat de la Unió Europea fa referència, entre altres
objectius, al foment de la cohesió econòmica, social i territorial i de la solidaritat entre els
estats membres, i que aquesta cohesió figura entre els àmbits de competència compartida
Portal Jurídic de Catalunya
de la Unió que enumera la lletra c) de l'apartat 2 de l'article 4 del Tractat de funcionament
de la Unió Europea,
RECORDANT que les disposicions del títol XVIII de la tercera part, sobre la cohesió
econòmica, social i territorial, en conjunt proporcionen la base jurídica per consolidar i
desenvolupar més l'acció de la Unió en l'àmbit de la cohesió econòmica, social i territorial,
inclosa la possibilitat de crear un nou fons,
RECORDANT que les disposicions de l'article 177 del Tractat de funcionament de la
Unió Europea preveuen la creació d'un Fons de Cohesió,
COMPROVANT que el BEI està prestant quantitats grans i creixents a favor de les
regions menys afavorides,
COMPROVANT que hi ha el desig de més flexibilitat en les modalitats d'assignació dels
fons estructurals,
COMPROVANT que hi ha el desig de modular els nivells de participació de la Unió en
programes i projectes en determinats països,
COMPROVANT que hi ha la proposta de tenir més en compte en el sistema de recursos
propis la prosperitat relativa dels estats membres,
REFERMEN que el foment de la cohesió econòmica, social i territorial és vital per al ple
desenvolupament i l'èxit continuat de la Unió,
REFERMEN la seva convicció que els fons estructurals han de continuar exercint un
paper considerable en l'assoliment dels objectius de la Unió en l'àmbit de la cohesió,
REFERMEN la seva convicció que el BEI ha de continuar dedicant la major part dels
seus recursos al foment de la cohesió econòmica, social i territorial, i declaren que estan
disposats a reconsiderar les necessitats de capital del BEI quan aquest capital sigui
necessari amb aquesta finalitat,
ACORDEN que el Fons de Cohesió aporti contribucions financeres de la Unió a projectes
en els àmbits del medi ambient i de les xarxes transeuropees en els estats membres que
tinguin un PNB per capita inferior al 90% de la mitjana de la Unió i que tinguin un
programa que condueixi al compliment de les condicions de convergència econòmica
segons el que disposa l'article 126 del Tractat de funcionament de la Unió Europea,
MANIFESTEN el seu propòsit de concedir un marge de flexibilitat més gran en
l’assignació de mitjans financers procedents dels fons estructurals, a fi de tenir en compte
necessitats específiques no satisfetes en el marc de la reglamentació actual dels fons
estructurals,
DECLAREN la seva disposició a modular els nivells de participació de la Unió en el marc
de programes i projectes dels fons estructurals, a fi de prevenir increments excessius en
les despeses pressupostàries als estats membres menys pròspers,
RECONEIXEN la necessitat de vigilar amb regularitat el progrés realitzat en el camí cap
a l'assoliment de la cohesió econòmica, social i territorial i la seva disposició a estudiar
totes les mesures que siguin necessàries sobre això,
DECLAREN la seva intenció de tenir més en compte la capacitat contributiva dels
diferents estats membres en el sistema de recursos propis, així com d'estudiar mitjans de
corregir per als estats membres menys pròspers els elements regressius que hi ha en el
sistema actual de recursos propis,
Portal Jurídic de Catalunya
CONVENEN a incorporar aquest Protocol com a annex al Tractat de la Unió Europea i
al Tractat de funcionament de la Unió Europea.
PROTOCOL (NÚM. 29)
SOBRE EL SISTEMA DE RADIODIFUSIÓ PÚBLICA DELS ESTATS
MEMBRES
LES ALTES PARTS CONTRACTANTS,
CONSIDERANT que el sistema de radiodifusió pública dels estats membres està
directament relacionat amb les necessitats democràtiques, socials i culturals de cada
societat i amb la necessitat de preservar el pluralisme dels mitjans de comunicació,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Les disposicions dels Tractats s'entenen sense perjudici de la facultat dels estats membres
de finançar el servei públic de radiodifusió en la mesura en què el finançament es
concedeixi als organismes de radiodifusió per portar a terme la funció de servei públic tal
com hagi estat atribuïda, definida i organitzada per cada Estat membre, i en la mesura en
què aquest finançament no afecti les condicions del comerç i de la competència a la Unió
en un grau que sigui contrari a l'interès comú, tenint en compte la realització de la funció
d'aquest servei públic.
PROTOCOL (NÚM. 30)
SOBRE L'APLICACIÓ DE LA CARTA DELS DRETS FONAMENTALS DE LA
UNIÓ EUROPEA A POLÒNIA I AL REGNE UNIT
LES ALTES PARTS CONTRACTANTS,
CONSIDERANT que a l'article 6 del Tractat de la Unió Europea, la Unió reconeix els
drets, les llibertats i els principis establerts en la Carta dels drets fonamentals de la Unió
Europea;
CONSIDERANT que la Carta s'ha d'aplicar de conformitat estricta amb les disposicions
de l'esmentat article 6 i del títol VII de la Carta mateixa;
CONSIDERANT que aquest article 6 disposa que la Carta l’apliquin i la interpretin els
òrgans jurisdiccionals de Polònia i del Regne Unit de conformitat estricta amb les
explicacions a què fa referència aquest article;
Portal Jurídic de Catalunya
CONSIDERANT que la Carta conté tant drets com principis;
CONSIDERANT que la Carta conté tant disposicions de caràcter civil i polític com de
caràcter econòmic i social;
CONSIDERANT que la Carta referma els drets, les llibertats i els principis reconeguts a
la Unió i fa que aquests drets siguin més visibles, però no crea nous drets ni principis;
RECORDANT les obligacions de Polònia i del Regne Unit en virtut del Tractat de la
Unió Europea, del Tractat de funcionament de la Unió Europea i del dret de la Unió en
general;
PRENENT NOTA del desig de Polònia i del Regne Unit que es detallin determinats
aspectes de l'aplicació de la Carta;
VOLENT, per consegüent, precisar l'aplicació de la Carta en relació amb la legislació i
l'acció administrativa de Polònia i del Regne Unit i la possibilitat d'acollir-s'hi davant dels
tribunals de Polònia i del Regne Unit;
REFERMANT que les referències que en aquest Protocol es fan a l'aplicació de
disposicions específiques de la Carta s'entenen estrictament sense perjudici de l'aplicació
de les altres disposicions de la Carta;
REFERMANT que aquest Protocol no afecta l'aplicació de la Carta als altres estats
membres;
REFERMANT que aquest Protocol s'entén sense perjudici de les altres obligacions que
incumbeixen Polònia i el Regne Unit en virtut del Tractat de la Unió Europea, del Tractat
de funcionament de la Unió Europea i del dret de la Unió en general,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Article 1
1. La Carta no amplia la competència del Tribunal de Justícia de la Unió Europea ni de
cap altre òrgan jurisdiccional de Polònia o del Regne Unit per apreciar que les
disposicions legals o reglamentàries o les disposicions, pràctiques o accions
administratives de Polònia o del Regne Unit siguin incompatibles amb els drets, les
llibertats i els principis fonamentals que referma.
2. En particular, i a fi de no deixar lloc a dubtes, res del que disposa el títol IV de la Carta
crea drets que es puguin defensar davant els òrgans jurisdiccionals de Polònia o del Regne
Unit, excepte en la mesura en què Polònia o el Regne Unit hagin previst aquests drets en
la seva legislació nacional.
Article 2
Quan una disposició de la Carta es refereixi a legislacions i pràctiques nacionals, només
s'ha d'aplicar a Polònia o al Regne Unit en la mesura en què els drets i principis que conté
es reconeguin en la legislació o pràctiques de Polònia o del Regne Unit.
Portal Jurídic de Catalunya
PROTOCOL (NÚM. 31)
SOBRE LES IMPORTACIONS A LA UNIÓ EUROPEA DE PRODUCTES
PETROLIERS REFINATS A LES ANTILLES NEERLANDESES
LES ALTES PARTS CONTRACTANTS,
VOLENT aportar algunes precisions sobre el règim d'intercanvis aplicable a les
importacions a la Comunitat Econòmica Europea de productes petroliers refinats a les
Antilles Neerlandeses,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Article 1
Aquest Protocol és aplicable als productes petroliers de les partides 27.10, 27.11, 27.12,
ex 27.13 (parafina, ceres de petroli o de pissarres i residus parafínics) i 27.14 de la
Nomenclatura de Brussel·les, importats per al seu consum als estats membres.
Article 2
Els estats membres es comprometen a concedir als productes petroliers refinats a les
Antilles Neerlandeses els avantatges aranzelaris que resultin de l'associació d'aquests
últims a la Unió, en les condicions que preveu aquest Protocol. Aquestes disposicions són
vàlides siguin quines siguin les normes d'origen aplicades pels estats membres.
Article 3
1. Quan la Comissió, a instància d'un Estat membre o per iniciativa pròpia, comprovi que
les importacions a la Unió de productes petroliers refinats a les Antilles neerlandeses
d'acord amb el règim que preveu l'article 2 supra provoquen dificultats reals al mercat
d'un o de diversos estats membres, ha de decidir que els estats membres interessats
introdueixin, augmentin o reintrodueixin els drets de duana aplicables a aquestes
importacions, en la mesura i per al període necessari per fer front a aquesta situació. Els
tipus de drets de duana així introduïts, augmentats o reintroduïts no poden sobrepassar els
dels drets de duana aplicables a tercers països per a aquests mateixos productes.
2. Les disposicions que preveu l'apartat precedent es poden aplicar en qualsevol cas quan
les importacions en la Unió de productes petroliers refinats a les Antilles Neerlandeses
arribin a la xifra de dos milions de tones anuals.
3. Les decisions preses per la Comissió en virtut dels apartats precedents, incloses les
encaminades a rebutjar la petició d'un Estat membre, s'han de comunicar al Consell.
Aquest pot ocupar-se'n, a instància de qualsevol Estat membre, i pot, en tot moment,
modificar-les o anul·lar-les.
Article 4
1. Si un Estat membre considera que les importacions de productes petroliers refinats a
les Antilles Neerlandeses, efectuades directament o per mitjà d'altre Estat membre d'acord
amb el règim que preveu l'article 2 supra, provoquen dificultats reals en el seu mercat i
que és necessària una acció immediata per fer-hi front, pot decidir per iniciativa pròpia
aplicar a aquestes importacions drets de duana els tipus dels quals no poden sobrepassar
Portal Jurídic de Catalunya
els dels drets de duana aplicables als tercers països per als mateixos productes. Ha de
notificar aquesta decisió a la Comissió, que ha de decidir, en un termini d'un mes, si les
mesures adoptades per l'Estat es poden mantenir o s'han de modificar o suprimir. Les
disposicions de l'apartat 3 de l'article 3 són aplicables a aquesta decisió de la Comissió.
2. Quan les importacions de productes petroliers refinats a les Antilles Neerlandeses,
efectuades directament o per mitjà d'un altre Estat membre d'acord amb el règim que
preveu l'article 2 supra, en un o diversos estats membres de la CEE sobrepassin durant
un any natural els tonatges que indica l'Annex d'aquest Protocol, les mesures adoptades
eventualment en virtut de l'apartat 1 per aquest o per aquests estats membres per a l'any
en curs s’han de considerar legítimes. La Comissió, després que s’hagi assegurat que s'han
assolit els tonatges fixats, ha de prendre nota de les mesures adoptades. En aquest cas, els
altres estats membres s'han d’abstenir de recórrer al Consell.
Article 5
Si la Unió decideix aplicar restriccions quantitatives a les importacions de productes
petroliers de qualsevol procedència, aquestes restriccions es poden aplicar també a les
importacions d'aquests productes procedents de les Antilles Neerlandeses. En aquest cas,
s'ha de concedir un tracte preferencial a les Antilles Neerlandeses davant de tercers països.
Article 6
1. Les disposicions que preveuen els articles 2 a 5 han de ser revisades pel Consell, el
qual ha de decidir per unanimitat, amb la consulta prèvia al Parlament Europeu i a la
Comissió en el moment de l'adopció d'una definició comuna de l'origen dels productes
petroliers procedents de tercers països i de països associats o en el moment de prendre
decisions en el marc d'una política comercial comuna per als productes de què es tracti o
en el moment d'establir una política energètica comuna.
2. No obstant això, en el moment de fer la revisió, s'han de mantenir, en tot cas, a favor
de les Antilles Neerlandeses avantatges equivalents en forma apropiada i per a una
quantitat mínima de dos milions i mig de tones de productes petroliers.
3. Els compromisos de la Unió respecte als avantatges equivalents que esmenta l'apartat
2 d'aquest article poden ser, en cas necessari, distribuïts per països tenint en compte els
tonatges que indica l'Annex d'aquest Protocol.
Article 7
Per a l'execució d'aquest Protocol, la Comissió s'ha d'encarregar de seguir el
desenvolupament de les importacions als estats membres de productes petroliers refinats
a les Antilles Neerlandeses. Els estats membres han de comunicar a la Comissió, que n'ha
de procurar la difusió, qualsevol informació útil sobre això, de conformitat amb les
modalitats administratives que recomani.
ANNEX DEL PROTOCOL
Per a l'aplicació de l'apartat 2 de l'article 4 del Protocol sobre les importacions a la Unió
Europea de productes petroliers refinats a les Antilles Neerlandeses, les altes parts
Portal Jurídic de Catalunya
contractants han decidit que la quantitat de dos milions de tones de productes petroliers
de les Antilles es reparteixi entre els estats membres de la manera següent:
Alemanya … 625.000
tones
Unió Econòmica
Belgoluxemburguesa …
200.000
tones
França … 75.000
tones
Itàlia … 100.000
tones
Països Baixos … 1.000.000
tones
PROTOCOL (NÚM. 32)
RELATIU A DETERMINADES DISPOSICIONS SOBRE L'ADQUISICIÓ DE
BÉNS IMMOBLES A DINAMARCA
LES ALTES PARTS CONTRACTANTS,
VOLENT resoldre certs problemes importants que interessen Dinamarca,
HAN CONVINGUT en la disposició següent, que s'ha d'incorporar com a annex al
Tractat de la Unió Europea i al Tractat de funcionament de la Unió Europea:
No obstant el que disposen els Tractats, Dinamarca pot mantenir la legislació vigent sobre
l'adquisició de béns immobles diferents dels habitatges de residència permanent.
PROTOCOL (NÚM. 33)
SOBRE L'ARTICLE 157 DEL TRACTAT DE FUNCIONAMENT DE LA UNIÓ
EUROPEA
LES ALTES PARTS CONTRACTANTS,
Portal Jurídic de Catalunya
HAN CONVINGUT en la disposició següent, que s'ha d'incorporar com a annex al
Tractat de la Unió Europea i al Tractat de funcionament de la Unió Europea:
A fi d'aplicar l'article 157 del Tractat de funcionament de la Unió Europea, les prestacions
en virtut d'un règim professional de seguretat social no es consideren retribució en el cas
i en la mesura en què es puguin assignar als períodes d'ocupació anteriors al 17 de maig
de 1990, excepte en el cas dels treballadors o els seus drethavents que, abans d'aquesta
data, hagin incoat una acció davant dels tribunals o hagin presentat una reclamació
equivalent segons el dret nacional aplicable.
PROTOCOL (NÚM. 34)
SOBRE EL RÈGIM ESPECIAL APLICABLE A GROENLÀNDIA
Article únic
1. Els productes sotmesos a l'organització comuna de mercats en el sector de la pesca,
originaris de Groenlàndia i importats a la Unió, dins del respecte als mecanismes de
l'organització comuna de mercats, estan exempts de drets de duana i d'exaccions d'efecte
equivalent, així com de restriccions quantitatives i de mesures d'efecte equivalent, sempre
que les possibilitats d'accés a les zones de pesca groenlandeses ofertes a la Unió, en virtut
d'un acord entre la Unió i l'autoritat competent sobre Groenlàndia, siguin satisfactòries
per a la Unió.
2. Totes les mesures relatives al règim d'importació d'aquests productes, incloses les
relatives a l'adopció d'aquestes mesures, s'han d’adoptar segons el procediment que
preveu l'article 43 del Tractat de funcionament de la Unió Europea.
PROTOCOL (NÚM. 35)
SOBRE L'ARTICLE 40.3.3 DE LA CONSTITUCIÓ IRLANDESA
LES ALTES PARTS CONTRACTANTS,
HAN CONVINGUT en la disposició següent, que s'ha d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
Cap disposició dels Tractats, del Tractat constitutiu de la Comunitat Europea de l'Energia
Atòmica ni dels tractats i actes pels quals es modifiquen o completen aquests Tractats no
afecta l'aplicació a Irlanda de l'article 40.3.3 de la Constitució irlandesa.
Portal Jurídic de Catalunya
PROTOCOL (NÚM. 36)
SOBRE LES DISPOSICIONS TRANSITÒRIES
LES ALTES PARTS CONTRACTANTS,
CONSIDERANT que, per organitzar la transició entre les disposicions institucionals dels
Tractats aplicables abans de l'entrada en vigor del Tractat de Lisboa i les disposicions del
Tractat esmentat, és necessari preveure disposicions transitòries,
HAN CONVINGUT en les disposicions següents, que s'han d'incorporar com a annex al
Tractat de la Unió Europea, al Tractat de funcionament de la Unió Europea i al Tractat
constitutiu de la Comunitat Europea de l'Energia Atòmica:
Article 1
En aquest Protocol, l'expressió «els Tractats» designa el Tractat de la Unió Europea, el
Tractat de funcionament de la Unió Europea i el Tractat constitutiu de la Comunitat
Europea de l'Energia Atòmica.
TÍTOL I
DISPOSICIONS RELATIVES Al PARLAMENT EUROPEU
▼M1
Article 2
1. Per al període de la legislatura 2009-2014 que quedi per transcórrer a partir de la data
d'entrada en vigor d'aquest article, i no obstant el que disposen el paràgraf segon de
l'article 189 i l'apartat 2 de l'article 190 del Tractat constitutiu de la Comunitat Europea, i
el paràgraf segon de l'article 107 i l'apartat 2 de l'article 108 del Tractat constitutiu de la
Comunitat Europea de l'Energia Atòmica, que estaven en vigor en el moment de les
eleccions al Parlament Europeu de juny de 2009, i no obstant el nombre d'escons que
preveu el paràgraf primer de l'apartat 2 de l'article 14 del Tractat de la Unió Europea, els
18 escons següents s'afegeixen als 736 existents, i s'eleva així, provisionalment, el nombre
total de diputats al Parlament Europeu a 754 fins al final de la legislatura 2009-2014:
Bulgària 1
Espanya 4
França 2
Itàlia 1
Letònia 1
Portal Jurídic de Catalunya
Malta 1
Països Baixos 1
Àustria 2
Polònia 1
Eslovènia 1
Suècia 2
Regne Unit 1
2. No obstant el que disposa l'apartat 3 de l'article 14 del Tractat de la Unió Europea, els
estats membres de què es tracti han de designar les persones que hagin d'ocupar els escons
addicionals que preveu l'apartat 1, de conformitat amb la legislació dels estats membres
de què es tracti i sempre que les persones en qüestió s'hagin elegit mitjançant sufragi
universal directe:
a) per elecció per sufragi universal directe ad hoc a l'Estat membre de què es tracti, de
conformitat amb les disposicions aplicables a les eleccions al Parlament Europeu;
b) per referència als resultats de les eleccions al Parlament Europeu del 4 al 7 de juny de
2009, o
c) per designació pel parlament nacional de l'Estat membre de què es tracti, d'entre els
seus components, del nombre requerit de diputats, segons el procediment establert per
cadascun d'aquests estats membres.
3. Amb temps suficient abans de les eleccions al Parlament Europeu de 2014, el Consell
Europeu ha d'adoptar, de conformitat amb el paràgraf segon de l'apartat 2 de l'article 14
del Tractat de la Unió Europea, una decisió per la qual es fixi la composició del Parlament
Europeu.
▼B
TÍTOL II
DISPOSICIONS RELATIVES A LA MAJORIA QUALIFICADA
Article 3
1. De conformitat amb l'apartat 4 de l'article 16 del Tractat de la Unió Europea, les
disposicions de l'apartat esmentat i les disposicions de l'apartat 2 de l'article 238 del
Tractat de funcionament de la Unió Europea, relatives a la definició de la majoria
qualificada en el Consell Europeu i en el Consell, tenen efecte l'1 de novembre de 2014.
2. Entre l'1 de novembre de 2014 i el 31 de març de 2017, quan un acord s'hagi d'adoptar
per majoria qualificada, qualsevol membre del Consell pot sol·licitar que l'acord s'adopti
per la majoria qualificada que defineix l'apartat 3. En aquest cas s'apliquen els apartats 3
i 4.
▼A1
3. Fins al 31 d'octubre de 2014, estan en vigor les disposicions següents, sense perjudici
del que disposa l'article 235, apartat 1, paràgraf segon, del Tractat de funcionament de la
Unió Europea.
Portal Jurídic de Catalunya
Quan el Consell Europeu o el Consell hagin d'adoptar un acord per majoria qualificada,
els vots dels membres es ponderen de la manera següent:
Bèlgica 12
Bulgària 10
República Txeca 12
Dinamarca 7
Alemanya 29
Estònia 4
Irlanda 7
Grècia 12
Espanya 27
França 29
Croàcia 7
Itàlia 29
Xipre 4
Letònia 4
Lituània 7
Luxemburg 4
Hongria 12
Malta 3
Països Baixos 13
Àustria 10
Polònia 27
Portugal 12
Romania 14
Eslovènia 4
Eslovàquia 7
Finlàndia 7
Suècia 10
Regne Unit 29
Per adoptar-los, els acords requereixen almenys 260 vots que representin la votació
favorable de la majoria dels membres, quan en virtut dels Tractats s'hagin d'adoptar a
Portal Jurídic de Catalunya
proposta de la Comissió. En els altres casos, requereixen almenys 260 vots que
representin la votació favorable de dos terços dels membres com a mínim.
Quan el Consell Europeu o el Consell adoptin un acte per majoria qualificada, qualsevol
membre del Consell Europeu o del Consell pot sol·licitar que es comprovi que els estats
membres que constitueixen la majoria qualificada representen com a mínim el 62% de la
població total de la Unió. Si es posa de manifest que aquesta condició no es compleix,
l'acte en qüestió no s'ha d'adoptar.
▼B
4. Fins al 31 d'octubre de 2014, quan, en aplicació dels Tractats, no participin en la votació
tots els membres del Consell, és a dir, en els casos en què es remeti a la majoria qualificada
definida d'acord amb l'apartat 3 de l'article 238 del Tractat de funcionament de la Unió
Europea, la majoria qualificada es defineix com la mateixa proporció de vots ponderats i
la mateixa proporció del nombre de membres del Consell i, si s'escau, el mateix
percentatge de població dels estats membres de què es tracti, que els que estableix l'apartat
3 del present article.
TÍTOL III
DISPOSICIONS RELATIVES A LES FORMACIONS DEL CONSELL
Article 4
Fins a l'entrada en vigor de la decisió que preveu el paràgraf primer de l'apartat 6 de
l'article 16 del Tractat de la Unió Europea, el Consell es pot reunir en les formacions que
preveuen els paràgrafs segon i tercer de l'apartat esmentat, així com en les altres
formacions la llista de les quals s'estableixi mitjançant una decisió del Consell d'Afers
Generals adoptada per majoria simple.
TÍTOL IV
DISPOSICIONS RELATIVES A LA COMISSIÓ, INCLÒS L'ALT
REPRESENTANT DE LA UNIÓ PER A AFERS EXTERIORS I POLÍTICA DE
SEGURETAT
Article 5
Els membres de la Comissió que estiguin en funcions en la data d'entrada en vigor del
Tractat de Lisboa les han de seguir exercint fins a la fi del seu mandat. No obstant això,
el dia del nomenament de l'alt representant de la Unió per a Afers Exteriors i Política de
Seguretat finalitza el mandat del membre que tingui la mateixa nacionalitat que l'alt
representant.
TÍTOL V
DISPOSICIONS RELATIVES AL SECRETARI GENERAL DEL CONSELL,
ALT REPRESENTANT DE LA POLÍTICA EXTERIOR I DE SEGURETAT
COMUNA, I AL SECRETARI GENERAL ADJUNT DEL CONSELL
Article 6
Portal Jurídic de Catalunya
Els mandats del secretari general del Consell, alt representant de la Política Exterior i de
Seguretat Comuna, i del secretari general adjunt del Consell finalitzen en la data d'entrada
en vigor del Tractat de Lisboa. El Consell ha de nomenar un secretari general de
conformitat amb l'apartat 2 de l'article 240 del Tractat de funcionament de la Unió
Europea.
TÍTOL VI
DISPOSICIONS RELATIVES ALS ÒRGANS CONSULTIUS
▼A1
Article 7
Fins a l'entrada en vigor de la decisió a què es refereix l'article 301 del Tractat de
funcionament de la Unió Europea, el repartiment dels membres del Comitè Econòmic i
Social és el següent:
Bèlgica 12
Bulgària 12
República Txeca 12
Dinamarca 9
Alemanya 24
Estònia 7
Irlanda 9
Grècia 12
Espanya 21
França 24
Croàcia 9
Itàlia 24
Xipre 6
Letònia 7
Lituània 9
Luxemburg 6
Hongria 12
Malta 5
Països Baixos 12
Àustria 12
Polònia 21
Portal Jurídic de Catalunya
Portugal 12
Romania 15
Eslovènia 7
Eslovàquia 9
Finlàndia 9
Suècia 12
Regne Unit 24
Article 8
Fins a l'entrada en vigor de la decisió a què es refereix l'article 305 del Tractat de
funcionament de la Unió Europea, el repartiment dels membres del Comitè de les Regions
és el següent:
Bèlgica 12
Bulgària 12
República Txeca 12
Dinamarca 9
Alemanya 24
Estònia 7
Irlanda 9
Grècia 12
Espanya 21
França 24
Croàcia 9
Itàlia 24
Xipre 6
Letònia 7
Lituània 9
Luxemburg 6
Hongria 12
Malta 5
Països Baixos 12
Àustria 12
Polònia 21
Portal Jurídic de Catalunya
Portugal 12
Romania 15
Eslovènia 7
Eslovàquia 9
Finlàndia 9
Suècia 12
Regne Unit 24
▼B
TÍTOL VII
DISPOSICIONS TRANSITÒRIES RELATIVES ALS ACTES ADOPTATS EN
VIRTUT DELS TÍTOLS V I VI DEL TRACTAT DE LA UNIÓ EUROPEA
ABANS DE L'ENTRADA EN VIGOR DEL TRACTAT DE LISBOA
Article 9
Els efectes jurídics dels actes de les institucions, els òrgans i els organismes de la Unió
adoptats en virtut del Tractat de la Unió Europea abans de l'entrada en vigor del Tractat
de Lisboa es mantenen mentre aquests actes no s'hagin derogat, anul·lat o modificat en
aplicació dels Tractats. Succeeix el mateix amb els convenis subscrits entre els estats
membres sobre la base del Tractat de la Unió Europea.
Article 10
1. Amb caràcter transitori i respecte als actes de la Unió en l'àmbit de la cooperació
policial i judicial en matèria penal que s'hagin adoptat abans de l'entrada en vigor del
Tractat de Lisboa, les atribucions de les institucions en la data d'entrada en vigor del
Tractat esmentat són les següents: les atribucions de la Comissió en virtut de l'article 258
del Tractat de funcionament de la Unió Europea no són aplicables i les atribucions del
Tribunal de Justícia de la Unió Europea en virtut del títol VI del Tractat de la Unió
Europea, en la versió vigent abans de l'entrada en vigor del Tractat de Lisboa, segueixen
sent les mateixes, encara que s'hagin acceptat d'acord amb l'apartat 2 de l'article 35 del
Tractat de la Unió Europea esmentat.
2. La modificació d'un acte previst a l'apartat 1 comporta que s'apliquin, respecte de l'acte
modificat i en relació amb els estats membres als quals aquest s'hagi d'aplicar, les
atribucions de les institucions consignades a l'apartat esmentat que estableixen els
Tractats.
3. En tot cas, la mesura transitòria que esmenta l'apartat 1 deixa de tenir efectes cinc anys
després de l'entrada en vigor del Tractat de Lisboa.
4. Com a molt tard sis mesos abans que conclogui el període transitori que preveu l'apartat
3, el Regne Unit pot notificar al Consell que no accepta, respecte als actes que preveu
l'apartat 1, les atribucions de les institucions esmentades a l'apartat 1 que estableixen els
Tractats. En cas que el Regne Unit hagi efectuat aquesta notificació, se li deixen d'aplicar
tots els actes que preveu l'apartat 1 a partir de la data d'expiració del període transitori que
Portal Jurídic de Catalunya
preveu l'apartat 3. El present paràgraf no s'aplica als actes modificats que siguin aplicables
al Regne Unit de conformitat amb el que indica l'apartat 2.
El Consell, que s'ha de pronunciar per majoria qualificada a proposta de la Comissió, ha
de determinar les mesures necessàries, bé transitòries o que derivin del que s'ha exposat.
El Regne Unit no ha de participar en l'adopció d'aquesta decisió. La majoria qualificada
del Consell es defineix de conformitat amb la lletra a) de l'apartat 3 de l'article 238 del
Tractat de funcionament de la Unió Europea.
El Consell, que s'ha de pronunciar per majoria qualificada a proposta de la Comissió,
també pot adoptar una decisió mitjançant la qual determini que el Regne Unit ha de
suportar les conseqüències financeres directes que es puguin derivar, necessàriament i
inevitablement, de la seva decisió de deixar de participar en els actes esmentats.
5. El Regne Unit pot notificar ulteriorment al Consell, en qualsevol moment, el seu desig
de participar en actes que se li hagin deixat d'aplicar d'acord amb el paràgraf primer de
l'apartat 4. En aquest cas s'apliquen, segons que correspongui, les disposicions pertinents
del Protocol sobre el patrimoni de Schengen integrat en el marc de la Unió Europea o del
Protocol sobre la posició del Regne Unit i Irlanda respecte de l'espai de llibertat, seguretat
i justícia. Les atribucions de les institucions respecte als actes esmentats són les que
estableixen els Tractats. Quan apliquin els protocols pertinents, les institucions de la Unió
i el Regne Unit han d'intentar restablir el màxim nivell possible de participació del Regne
Unit en el patrimoni de la Unió en l'àmbit de l'espai de llibertat, seguretat i justícia, i han
d'evitar que en la pràctica això afecti greument el funcionament dels seus diversos
components i respectar la coherència d'aquests.
PROTOCOL (NÚM. 37)
SOBRE LES CONSEQÜÈNCIES FINANCERES DE L'EXPIRACIÓ DEL
TRACTAT CECA I EL FONS DE RECERCA DEL CARBÓ I DE L'ACER
LES ALTES PARTS CONTRACTANTS,
RECORDANT que tots els elements del patrimoni actiu i passiu de la Comunitat Europea
del Carbó i de l'Acer, tal com existien a 23 de juliol de 2002, van ser transferits a la
Comunitat Europea a partir del 24 de juliol de 2002,
PRENENT EN CONSIDERACIÓ que és desitjable utilitzar aquests fons per a la recerca
en els sectors vinculats a la indústria del carbó i de l'acer, i la necessitat consegüent
d'establir algunes regles particulars a aquest efecte,
HAN CONVINGUT en les disposicions següents, que s'han d'incorporar com a annex al
Tractat de la Unió Europea i al Tractat de funcionament de la Unió Europea:
Article 1
1. Sense perjudici de qualsevol increment o disminució que es pugui produir arran de les
operacions de liquidació, el valor net dels elements esmentats, tal com figurin en el balanç
Portal Jurídic de Catalunya
de la CECA a 23 de juliol de 2002, s'ha de considerar com un patrimoni destinat a la
recerca en els sectors relacionats amb la indústria del carbó i de l'acer, designat com a
«CECA en liquidació». Després del tancament de la liquidació, el patrimoni s'ha de
denominar «Actius del Fons de Recerca del Carbó i de l'Acer».
2. Els ingressos que generi aquest patrimoni, denominats «Fons de Recerca del Carbó i
de l'Acer», s'han d'utilitzar exclusivament amb fins de recerca en els sectors vinculats a
la indústria del carbó i de l'acer al marge del programa marc de recerca, de conformitat
amb el que disposen aquest Protocol i els actes adoptats en virtut d'aquest.
Article 2
El Consell, d'acord amb un procediment legislatiu especial i amb l'aprovació prèvia del
Parlament Europeu, ha d'adoptar totes les disposicions necessàries per a l'aplicació
d'aquest Protocol, inclosos els principis essencials.
El Consell ha d'adoptar, a proposta de la Comissió i amb la consulta prèvia al Parlament
Europeu, les mesures que estableixin les directrius financeres pluriennals per a la gestió
del patrimoni del Fons de Recerca del Carbó i de l'Acer, així com de les directrius
tècniques per al programa de recerca d'aquest Fons.
Article 3
Llevat de disposició en contra d'aquest Protocol i dels actes adoptats en virtut d'aquest,
són aplicables les disposicions dels Tractats.
▼C6
PROTOCOL (NÚM. 38)
SOBRE LES PREOCUPACIONS DEL POBLE IRLANDÈS RESPECTE AL
TRACTAT DE LISBOA
LES ALTES PARTS CONTRACTANTS,
RECORDANT la Decisió adoptada pels caps d'Estat o de Govern dels 27 estats membres
de la Unió Europea, reunits en el Consell Europeu els dies 18 i 19 de juny de 2009, relativa
a les preocupacions del poble irlandès respecte al Tractat de Lisboa;
RECORDANT la declaració dels caps d'Estat o de Govern, reunits en el Consell Europeu
els dies 18 i 19 de juny de 2009, segons la qual en el moment de la subscripció del pròxim
Tractat d'adhesió enunciarien les disposicions de la Decisió esmentada en un protocol
annex al Tractat de la Unió Europea i al Tractat de funcionament de la Unió Europea, de
conformitat amb les normes constitucionals respectives;
PRENENT NOTA de la signatura, per les altes parts contractants, del Tractat entre les
altes parts contractants i la República de Croàcia relatiu a l'adhesió de la República de
Croàcia a la Unió Europea;
Portal Jurídic de Catalunya
HAN ACORDAT les disposicions següents, que s'han d'incorporar com a annex al Tractat
de la Unió Europea i al Tractat de funcionament de la Unió Europea:
TÍTOL I
DRET A LA VIDA, LA FAMÍLIA I L'EDUCACIÓ
Article 1
Cap disposició del Tractat de Lisboa que atribueixi estatut jurídic a la Carta dels drets
fonamentals, ni les disposicions d'aquest Tractat en l'àmbit de la llibertat, seguretat i
justícia, no afecten de cap manera l'abast i l'aplicabilitat de la protecció del dret a la vida,
que preveuen els articles 40.3.1, 40.3.2 i 40.3.3 de la Constitució d'Irlanda, la protecció
de la família, que preveu l'article 41, o la protecció dels drets en matèria d'educació, que
preveuen els articles 42, 44.2.4 i 44.2.5 d’aquesta Constitució.
TÍTOL II
FISCALITAT
Article 2
Cap disposició del Tractat de Lisboa no introdueix cap canvi, per a cap Estat membre, en
relació amb l'abast o l'exercici de la competència de la Unió Europea en matèria de
fiscalitat.
TÍTOL III
SEGURETAT I DEFENSA
Article 3
L'acció de la Unió en l'escena internacional es basa en els principis de la democràcia,
l'Estat de dret, la universalitat i indivisibilitat dels drets humans i de les llibertats
fonamentals, el respecte de la dignitat humana, els principis d'igualtat i solidaritat i el
respecte dels principis de la Carta de les Nacions Unides i del dret internacional.
La política comuna de seguretat i defensa de la Unió forma part integrant de la política
exterior i de seguretat comuna i ofereix a la Unió una capacitat operativa per emprendre
missions fora de la Unió que tinguin com a objectiu el manteniment de la pau, la prevenció
de conflictes i l'enfortiment de la seguretat internacional, de conformitat amb els principis
de la Carta de les Nacions Unides.
Això no afecta la política de defensa i de seguretat els estats membres, Irlanda inclosa, ni
les seves obligacions respectives.
El Tractat de Lisboa no afecta la política tradicional de neutralitat militar d'Irlanda ni hi
va en detriment.
Correspon als estats membres —Irlanda inclosa, en un esperit de solidaritat i sense
perjudici de la seva política tradicional de neutralitat militar— determinar el tipus d'ajuda
o assistència que s'hagi de facilitar a un Estat membre que sigui objecte d'un atemptat
terrorista o víctima d'un acte d'agressió armada en el seu territori.
Portal Jurídic de Catalunya
Qualsevol decisió de construir una defensa comuna requereix una decisió unànime del
Consell Europeu. Correspon als estats membres, Irlanda inclosa, decidir, d'acord amb el
que disposa el Tractat de Lisboa i amb les seves normes constitucionals respectives, si
adopten una defensa comuna o no.
Cap disposició que conté aquest títol no afecta la posició o la política de qualsevol altre
Estat membre en matèria de defensa i de seguretat o hi va en detriment.
Correspon així mateix a cada Estat membre decidir, de conformitat amb el que disposa el
Tractat de Lisboa i qualsevol norma jurídica interna, si participa en alguna forma de
cooperació estructurada permanent o en l'Agència Europea de Defensa.
El Tractat de Lisboa no preveu la creació d'un exèrcit europeu ni el reclutament per a cap
formació militar.
El Tractat no afecta el dret d'Irlanda ni de cap altre Estat membre de determinar el tipus i
l'envergadura de la seva despesa de defensa i seguretat ni el caràcter de les seves
capacitats de defensa.
Correspon a Irlanda o a qualsevol altre Estat membre, de conformitat amb qualsevol
norma jurídica interna, decidir si participa en alguna operació militar o no.
TÍTOL IV
DISPOSICIONS FINALS
Article 4
Aquest Protocol està obert perquè el signin les altes parts contractants fins al 30 de juny
de 2012.
Aquest Protocol ha de ser ratificat per les altes parts contractants, així com per la
República de Croàcia si no ha entrat en vigor a tot tardar en la data d'adhesió de la
República de Croàcia a la Unió Europea, de conformitat amb les normes constitucionals
respectives. Els instruments de ratificació s'han de dipositar davant del Govern de la
República Italiana.
El present Protocol entra en vigor, si és possible, el 30 de juny de 2013, sempre que tots
els instruments de ratificació s'hagin dipositat, o, si no, el primer dia del mes següent al
dipòsit de l'últim instrument de ratificació per l'Estat membre corresponent.
Article 5
Aquest Protocol, redactat en un exemplar únic en les llengües alemanya, búlgara, txeca,
danesa, eslovaca, eslovena, espanyola, estoniana, finesa, francesa, grega, hongaresa,
anglesa, irlandesa, italiana, letona, lituana, maltesa, neerlandesa, polonesa, portuguesa,
romanesa i sueca, els textos del qual en cada una d'aquestes llengües són autèntics
igualment, s'ha de dipositar als arxius del Govern de la República Italiana, que n'ha de
trametre una còpia autenticada a cada un dels governs dels estats membres restants.
Una vegada que la República de Croàcia hagi quedat vinculada per aquest Protocol en
virtut de l'article 2 de l'Acta relativa a les condicions d'adhesió de la República de Croàcia,
el text croat d'aquest Protocol, que és igualment autèntic que els textos a què es refereix
el paràgraf primer, s'ha de dipositar així mateix als arxius del Govern de la República
Italiana, que n'ha de trametre una còpia autenticada a cada un dels governs dels estats
membres restants.
Portal Jurídic de Catalunya
▼B
ANNEXOS DEL TRACTAT DE FUNCIONAMENT DE LA UNIÓ EUROPEA
ANNEX I
LLISTA QUE PREVEU L'ARTICLE 38 DEL TRACTAT DE FUNCIONAMENT
DE LA UNIÓ EUROPEA
(1) (2)
Partides de la
nomenclatura de
Brussel·les
Denominació dels productes
Capítol 1 Animals vius
Capítol 2 Carns i despulles comestibles
Capítol 3 Peixos, crustacis i mol·luscos
Capítol 4 Llet i productes lactis; ous d'ocell; mel natural
Capítol 5
05.04 Tripa, bufetes i estómacs d'animals (diferents dels de
peix), sencers o a trossos
05.15 Productes d'origen animal no expressats ni compresos
en altres partides; animals morts dels capítols 1 o 3,
impropis per al consum humà
Capítol 6 Plantes vives i productes de la floricultura
Capítol 7 Llegums, plantes, arrels i tubercles alimentaris
Capítol 8 Fruits comestibles; escorces de cítrics i de melons
Capítol 9 Cafè, te i espècies, amb exclusió de l'herba mate (partida
09.03)
Capítol 10 Cereals
Capítol 11 Productes de la molineria; malta; midons i fècules;
gluten; inulina
Capítol 12 Llavors i fruits oleaginosos; llavors, sements i fruits
diversos; plantes industrials i medicinals; palla i
farratges
Capítol 13
ex 13.03 Pectina
Portal Jurídic de Catalunya
Capítol 15
15.01 Llard, altres greixos de porc i greixos d'aviram,
premsats o fosos
15.02 Seus (de les espècies bovina, ovina i caprina) en brut o
fosos, inclosos els seus anomenats «primers sucs»
15.03 Estearina solar; oleoestearina; oli de llard i
oleomargarina no emulsionada, sense cap mescla ni
preparació
15.04 Greixos i olis de peix i de mamífers marins, fins i tot
refinats
15.07 Olis vegetals fixos, fluids o concrets, bruts, purificats o
refinats
15.12 Greixos i olis animals o vegetals hidrogenats, fins i tot
refinats, però sense preparació ulterior
15.13 Margarina, succedanis del llard i altres greixos
alimentaris preparats
15.17 Residus procedents del tractament dels cossos grassos o
de les ceres animals o vegetals
Capítol 16 Preparats de carns, de peixos, de crustacis i de
mol·luscos
Capítol 17
17.01 Sucres de remolatxa i de canya, en estat sòlid
17.02 Altres sucres; xarops; succedanis de la mel, fins i tot
mesclats amb mel natural; sucres i melasses
caramel·litzats
17.03 Melasses, fins i tot decolorades
17.05(*1) Sucres, xarops i melasses aromatitzats o amb addició de
colorants (inclosos el sucre amb vainilla o vanil·lina), a
excepció dels sucs de fruita amb addició de sucre en
qualsevol percentatge
Capítol 18
18.01 Cacau en gra, sencer o partit, cru o torrat
18.02 Clofolla, pellofa, pel·lícules i residus de cacau
Capítol 20 Preparats de llegums, d'hortalisses, de fruites i d'altres
plantes o parts de plantes
Capítol 22
22.04 Most de raïm parcialment fermentat, inclòs l'apagat,
sense utilització d'alcohol
Portal Jurídic de Catalunya
22.05 Vins de raïm; most de raïm apagat amb alcohol (incloses
les misteles)
22.07 Sidra, perada, aiguamel i altres begudes fermentades
ex 22.08(*1)
ex 22.09(*1)
Alcohol etílic desnaturalitzat o no, de qualsevol
graduació, obtingut amb els productes agrícoles que
enumera l'annex I, ►C1 del Tractat ◄ amb exclusió
dels aiguardents, licors i altres begudes espirituoses;
preparats alcohòlics compostos (anomenats «extractes
concentrats») per a la fabricació de begudes
22.10(*1) Vinagre i els seus succedanis comestibles
Capítol 23 Residus i deixalles de les indústries alimentàries;
aliments preparats per a animals
Capítol 24
24.01 Tabac en branca o sense elaborar; residus de tabac
Capítol 45
45.01 Suro natural en brut i deixalles de suro; suro triturat,
granulat o polvoritzat
Capítol 54
54.01 Lli en brut (messes de lli), enriuat, espadat, enrastellat
(pentinat) o treballat d'una altra manera, però sense filar;
estopes i residus de lli (incloses les filagarses)
Capítol 57
57.01 Cànem (Cannabis sativa) en branca, enriuat, espadat,
enrastellat (pentinat) o treballat d'una altra manera, però
sense filar; estopes i rebutjos de cànem (incloses les
filagarses)
(*1) Partida afegida per l'article 1 del Reglament núm. 7 bis del Consell de
la Comunitat Econòmica Europea, de 18 de desembre de 1959 (DO núm. 7,
de 30.1.1961, p. 71/61).
ANNEX II
PAÏSOS I TERRITORIS D'ULTRAMAR ALS QUALS S'APLIQUEN LES
DISPOSICIONS DE LA QUARTA PART DEL TRACTAT DE
FUNCIONAMENT DE LA UNIÓ EUROPEA
— Groenlàndia,
— Nova Caledònia i dependències,
— Polinèsia Francesa,
— Terres Australs i Antàrtiques Franceses,
Portal Jurídic de Catalunya
— Wallis i Futuna,
▼M4 —————
▼B
— Saint-Pierre-et-Miquelon,
▼M2
— Saint-Barthlélemy,
▼B
— Aruba,
— Antilles Neerlandeses:
— Bonaire,
— Curaçao,
— Saba,
— Sint Estatius,
— Sint Maarten,
— Anguilla,
— Illes Caiman,
— Illes Malvines (Falkland),
— Geòrgia del Sud i Illes Sandwich del Sud,
— Montserrat,
— Pitcairn,
— Saint Helena i dependències,
— Territori Antàrtic Britànic,
— Territoris Britànics de l'Oceà Índic,
— Illes Turks i Caicos,
— Illes Verges Britàniques,
— Bermudes.
DECLARACIONS
ANNEXES A L'ACTA FINAL DE LA CONFERÈNCIA
INTERGOVERNAMENTAL QUE HA ADOPTAT EL TRACTAT DE LISBOA
signat el 13 de desembre de 2007
A. DECLARACIONS RELATIVES A DISPOSICIONS DELS TRACTATS
1. Declaració relativa a la Carta dels drets fonamentals de la Unió Europea
La Carta dels drets fonamentals de la Unió Europea, que té caràcter jurídicament
vinculant, confirma els drets fonamentals garantits pel Conveni europeu per a la protecció
dels drets humans i de les llibertats fonamentals i tal com resulten de les tradicions
constitucionals comunes als estats membres.
Portal Jurídic de Catalunya
La Carta no amplia l'àmbit d'aplicació del dret de la Unió més enllà de les competències
de la Unió ni crea cap nova competència ni cap nova comesa per a la Unió, i no modifica
les competències i comeses definides pels Tractats.
2. Declaració relativa a l'apartat 2 de l'article 6 del Tractat de la Unió Europea
La Conferència convé que l'adhesió de la Unió al Conveni europeu per a la protecció dels
drets humans i de les llibertats fonamentals s'hauria de fer de manera que es preservessin
les especificitats de l'ordenament jurídic de la Unió. En aquest context, la Conferència
remarca que hi ha un diàleg regular entre el Tribunal de Justícia de la Unió Europea i el
Tribunal Europeu de Drets Humans, diàleg que es pot enfortir quan la Unió s'adhereixi a
aquest Conveni.
3. Declaració relativa a l'article 8 del Tractat de la Unió Europea
La Unió ha de tenir en compte la situació particular dels països de dimensió territorial
petita que mantenen amb la Unió relacions específiques de proximitat.
4. Declaració relativa a la composició del Parlament Europeu
L'escó addicional del Parlament Europeu s'ha d'assignar a Itàlia.
5. Declaració relativa a l'acord polític del Consell Europeu sobre el projecte de
Decisió relativa a la composició del Parlament Europeu
El Consell Europeu ha de donar la seva aprovació política al projecte revisat de Decisió
relativa a la composició del Parlament Europeu per a la legislatura 2009-2014, sobre la
base de la proposta del Parlament Europeu.
6. Declaració relativa als apartats 5 i 6 de l'article 15, als apartats 6 i 7 de l'article
17 i a l'article 18 del Tractat de la Unió Europea
En l'elecció de les persones que han d'exercir els càrrecs de president del Consell Europeu,
president de la Comissió i alt representant de la Unió per a Afers Exteriors i Política de
Seguretat s'ha de tenir degudament en compte la necessitat de respectar la diversitat
geogràfica i demogràfica de la Unió i dels seus estats membres.
7. Declaració relativa a l'apartat 4 de l'article 16 del Tractat de la Unió Europea i a
l'apartat 2 de l'article 238 del Tractat de funcionament de la Unió Europea
La Conferència declara que la Decisió relativa a l'aplicació de l'apartat 4 de l'article 16
del Tractat de la Unió Europea i de l'apartat 2 de l'article 238 del Tractat de funcionament
de la Unió Europea l'ha d'adoptar el Consell en la data de la signatura del Tractat de
Lisboa i ha d'entrar en vigor el dia que entri en vigor aquest Tractat. El projecte de Decisió
figura a continuació:
Projecte de Decisió del Consell
relativa a l'aplicació de l'apartat 4 de l'article 16 del Tractat de la Unió Europea i de
l'apartat 2 de l'article 238 del Tractat de funcionament de la Unió Europea entre l'1 de
novembre de 2014 i el 31 de març de 2017, d'una banda, i a partir de l'1 d'abril de 2017,
de l'altra
EL CONSELL DE LA UNIÓ EUROPEA,
Considerant el següent:
(1) Convé adoptar unes disposicions que permetin una transició fluida del sistema de
presa de decisions per majoria qualificada en el Consell —definit en l'apartat 3 de
l'article 3 del Protocol sobre les disposicions transitòries, que s'ha de continuar aplicant
Portal Jurídic de Catalunya
fins al 31 d'octubre de 2014— al sistema de votació previst en l'apartat 4 de l'article 16
del Tractat de la Unió Europea i en l'apartat 2 de l'article 238 del Tractat de
funcionament de la Unió Europea, que s'ha d'aplicar a partir de l'1 de novembre de
2014, incloent-hi, durant un període transitori que ha de concloure el 31 de març de
2017, algunes disposicions específiques previstes en l'apartat 2 de l'article 3 d'aquest
Protocol.
(2) Es recorda que és pràctica del Consell fer tot el possible per reforçar la legitimitat
democràtica dels actes adoptats per majoria qualificada.
DECIDEIX:
Secció 1
Disposicions aplicables entre l'1 de novembre de 2014 i el 31 de març de 2017
Article 1
Entre l'1 de novembre de 2014 i el 31 de març de 2017, si un nombre de membres del
Consell que representi:
a) com a mínim les tres quartes parts de la població, o
b) com a mínim les tres quartes parts del nombre d'estats membres,
necessari per constituir una minoria de bloqueig en aplicació del paràgraf primer de
l'apartat 4 de l'article 16 del Tractat de la Unió Europea o de l'apartat 2 de l'article 238 del
Tractat de funcionament de la Unió Europea manifesta la seva oposició al fet que el
Consell adopti un acte per majoria qualificada, el Consell ha de debatre l'afer.
Article 2
En el transcurs d'aquests debats, el Consell ha de fer tot el que estigui a la seva mà per
aconseguir, dins d'un termini raonable i sense que afecti els terminis obligatoris que
estableix el dret de la Unió, una solució satisfactòria per respondre a les preocupacions
exposades pels membres del Consell als quals es refereix l'article 1.
Article 3
Amb aquesta finalitat, el president del Consell, assistit per la Comissió i dins del respecte
del Reglament intern del Consell, ha de prendre totes les iniciatives necessàries per
facilitar la consecució d'una base d'acord més àmplia en el Consell. Els membres del
Consell li han de prestar la seva ajuda.
Secció 2
Disposicions aplicables a partir de l'1 d'abril de 2017
Article 4
A partir de l'1 d'abril de 2017, si un nombre de membres del Consell que representi:
a) com a mínim el 55% de la població, o
b) com a mínim el 55% del nombre d'estats membres,
necessari per constituir una minoria de bloqueig en aplicació del paràgraf primer de
l'apartat 4 de l'article 16 del Tractat de la Unió Europea o de l'apartat 2 de l'article 238 del
Portal Jurídic de Catalunya
Tractat de funcionament de la Unió Europea manifesta la seva oposició al fet que el
Consell adopti un acte per majoria qualificada, el Consell ha de debatre l'afer.
Article 5
En el transcurs d'aquests debats, el Consell ha de fer tot el que estigui a la seva mà per
aconseguir, dins d'un termini raonable i sense que afecti els terminis obligatoris que
estableix el dret de la Unió, una solució satisfactòria per respondre a les preocupacions
exposades pels membres del Consell a què es refereix l'article 4.
Article 6
Amb aquesta finalitat, el president del Consell, assistit per la Comissió i dins del respecte
del Reglament intern del Consell, ha de prendre totes les iniciatives necessàries per
facilitar la consecució d'una base d'acord més àmplia en el Consell. Els membres del
Consell li han de prestar la seva ajuda.
Secció 3
Entrada en vigor
Article 7
Aquesta Decisió entra en vigor el dia de l'entrada en vigor del Tractat de Lisboa.
8. Declaració relativa a les mesures pràctiques que s'han d'adoptar en entrar en
vigor el Tractat de Lisboa pel que fa a la Presidència del Consell Europeu i del
Consell d'Afers Exteriors
En cas que el Tractat de Lisboa entri en vigor després de l'1 de gener de 2009, la
Conferència convida les autoritats competents de l'Estat membre que exerceixi la
Presidència semestral del Consell en aquest moment, d'una banda, i la personalitat que ha
de ser elegida president del Consell Europeu i la personalitat que ha de ser nomenada alt
representant de la Unió per a Afers Exteriors i Política de Seguretat, de l'altra, a adoptar
les mesures concretes necessàries, consultant la Presidència semestral següent, que
permetin una transició eficaç pel que fa als aspectes materials i organitzatius de l'exercici
de la Presidència del Consell Europeu i del Consell d'Afers Exteriors.
9. Declaració relativa a l'apartat 9 de l'article 16 del Tractat de la Unió Europea
sobre la Decisió del Consell Europeu relativa a l'exercici de la Presidència del
Consell
La Conferència declara que el Consell hauria de començar a preparar la decisió per la
qual es fixin els procediments d'aplicació de la decisió relativa a l'exercici de la
Presidència del Consell a partir de la signatura del Tractat de Lisboa i aprovar-la
políticament en un termini de sis mesos. A continuació es recull un projecte de Decisió
del Consell Europeu, que s'ha d'adoptar el dia de l'entrada en vigor d'aquest Tractat:
Projecte de Decisió del Consell Europeu
relativa a l'exercici de la Presidència del Consell
Article 1
Portal Jurídic de Catalunya
1. La Presidència del Consell, a excepció de la formació d'Afers Exteriors, és exercida
per grups predeterminats de tres estats membres durant un període de divuit mesos.
Aquests grups es formen per rotació igual dels estats membres, atenent la seva diversitat
i els equilibris geogràfics a la Unió.
2. Cada membre del grup exerceix per rotació, durant un període de sis mesos, la
Presidència de totes les formacions del Consell, a excepció de la formació d'Afers
Exteriors. Els altres membres del grup assisteixen la Presidència en totes les seves
responsabilitats d'acord amb un programa comú. Els membres del grup poden convenir
entre ells altres acords.
Article 2
La Presidència del Comitè de Representants Permanents dels Governs dels estats
membres és exercida per un representant de l'Estat membre que presideixi el Consell
d'Afers Generals.
La Presidència del Comitè Polític i de Seguretat és exercida per un representant de l'alt
representant de la Unió per a Afers Exteriors i Política de Seguretat.
La Presidència dels òrgans preparatoris de les diverses formacions del Consell, a excepció
de la formació d'Afers Exteriors, correspon al membre del grup que presideixi la formació
corresponent, llevat de decisió contrària de conformitat amb l'article 4.
Article 3
El Consell d'Afers Generals vetlla, en cooperació amb la Comissió, per la coherència i la
continuïtat dels treballs de les diferents formacions del Consell en el marc d'una
programació pluriennal. Els estats membres que exerceixen la Presidència han d’adoptar,
amb l'ajuda de la Secretaria General del Consell, totes les disposicions necessàries per a
l'organització i la bona marxa dels treballs del Consell.
Article 4
El Consell ha d’adoptar una decisió per la qual s'estableixin les mesures d'aplicació
d'aquesta Decisió.
10. Declaració relativa a l'article 17 del Tractat de la Unió Europea
La Conferència considera que la Comissió, quan ja no compti amb nacionals de tots els
estats membres, hauria de prestar una atenció especial a la necessitat de garantir una total
transparència en les relacions amb tots els estats membres. En conseqüència, la Comissió
hauria de mantenir un contacte estret amb tots els estats membres, independentment que
aquests tinguin o no un nacional com a membre de la Comissió, i, en aquest context,
hauria de prestar una atenció especial a la necessitat de compartir la informació amb tots
els estats membres i consultar-los.
A més, la Conferència considera que la Comissió hauria de prendre totes les mesures
necessàries per garantir que es tinguin en compte plenament les realitats polítiques,
socials i econòmiques de tots els estats membres, fins i tot les d'aquells que no comptin
amb cap nacional entre els membres de la Comissió. Aquestes mesures haurien d'incloure
la garantia que la posició d'aquests estats membres es tingui en compte mitjançant
l'adopció de disposicions d'organització adequades.
11. Declaració relativa als apartats 6 i 7 de l'article 17 del Tractat de la Unió
Europea
Portal Jurídic de Catalunya
La Conferència entén que, en virtut del que disposen els Tractats, el Parlament Europeu i
el Consell Europeu són responsables conjuntament de la bona marxa del procés que
condueix a l'elecció del president de la Comissió Europea. Per consegüent, abans de la
decisió del Consell Europeu, s'han de mantenir les consultes necessàries entre
representants del Parlament Europeu i del Consell Europeu, en el marc que es consideri
més oportú. Aquestes consultes, d'acord amb el que disposa el paràgraf primer de l'apartat
7 de l'article 17, han de versar sobre el perfil dels candidats al càrrec de president de la
Comissió, tenint en compte les eleccions al Parlament Europeu. Les condicions de
celebració d'aquestes consultes es poden precisar en el moment oportú, de comú acord
entre el Parlament Europeu i el Consell Europeu.
12. Declaració relativa a l'article 18 del Tractat de la Unió Europea
1. La Conferència declara que s'han de mantenir els contactes oportuns amb el Parlament
Europeu durant els treballs preparatoris que precedeixin el nomenament de l'alt
representant de la Unió per a Afers Exteriors i Política de Seguretat, que s'ha de produir
en la data d'entrada en vigor del Tractat de Lisboa, d'acord amb l'article 18 del Tractat de
la Unió Europea i l'article 5 del Protocol sobre les disposicions transitòries, el mandat del
qual ha de durar des d'aquesta data fins al final del mandat de la Comissió que estigui en
funcions en aquest moment.
2. Així mateix, respecte de l'alt representant de la Unió per a Afers Exteriors i Política de
Seguretat, el mandat del qual ha de començar el novembre de 2009, al mateix temps i
amb la mateixa durada que el de la propera Comissió, la Conferència recorda que s’ha de
nomenar d'acord amb el que disposen els articles 17 i 18 del Tractat de la Unió Europea.
13. Declaració relativa a la política exterior i de seguretat comuna
La Conferència destaca que les disposicions del Tractat de la Unió Europea relatives a la
política exterior i de seguretat comuna, com la creació del càrrec d'alt representant de la
Unió per a Afers Exteriors i Política de Seguretat i la creació d'un servei europeu d'acció
exterior, s'entenen sense perjudici de les responsabilitats dels estats membres, en el seu
estat actual, per a la formulació i direcció de la seva política exterior i sense perjudici de
la seva representació nacional en tercers països i organitzacions internacionals.
La Conferència recorda, així mateix, que les disposicions per les quals es regeix la política
comuna de seguretat i defensa s'entenen sense detriment del caràcter específic de la
política de seguretat i defensa dels estats membres.
Posa en relleu que la Unió Europea i els seus estats membres han de continuar vinculats
per les disposicions de la Carta de les Nacions Unides i, en particular, per la
responsabilitat primordial del Consell de Seguretat i dels seus estats membres de mantenir
la pau i la seguretat internacionals.
14. Declaració relativa a la política exterior i de seguretat comuna
A més de les normes i els procediments específics a què fa referència l'apartat 1 de l'article
24 del Tractat de la Unió Europea, la Conferència subratlla que les disposicions referents
a la política exterior i de seguretat comuna, incloses les relatives a l'alt representant de la
Unió per a Afers Exteriors i Política de Seguretat i al servei europeu d'acció exterior, no
han d'afectar les bases jurídiques, responsabilitats i competències existents de cada Estat
membre en relació amb la formulació i conducció de la seva política exterior, el seu servei
diplomàtic nacional, les seves relacions amb tercers països i la seva participació en
organitzacions internacionals, inclosa la pertinença d'un Estat membre al Consell de
Seguretat de les Nacions Unides.
Portal Jurídic de Catalunya
La Conferència observa, d'altra banda, que les disposicions corresponents a la política
exterior i de seguretat comuna no confereixen nous poders d'iniciativa de decisions a la
Comissió ni amplien la funció del Parlament Europeu.
La Conferència també recorda que les disposicions per les quals es regeix la política
comuna de seguretat i defensa s'entenen sense detriment del caràcter específic de la
política de seguretat i defensa dels estats membres.
15. Declaració relativa a l'article 27 del Tractat de la Unió Europea
La Conferència declara que, quan s'hagi signat el Tractat de Lisboa, el secretari general
del Consell, alt representant de la Política Exterior i de Seguretat Comuna, la Comissió i
els estats membres haurien de començar els treballs preparatoris relatius al servei europeu
d'acció exterior.
16. Declaració relativa a l'apartat 2 de l'article 55 del Tractat de la Unió Europea
La Conferència considera que la possibilitat de traduir els Tractats a les llengües a què fa
referència l'apartat 2 de l'article 55 contribueix a complir l'objectiu de respectar la riquesa
de la diversitat cultural i lingüística de la Unió que enuncia el paràgraf quart de l'apartat
3 de l'article 3. En aquest context, la Conferència confirma el compromís de la Unió amb
la diversitat cultural d'Europa i l'atenció especial que continuarà prestant a aquestes i
altres llengües.
La Conferència recomana que els estats membres que es vulguin acollir a la possibilitat
que reconeix l'apartat 2 de l'article 55, comuniquin al Consell, en un termini de sis mesos
a partir de la data de la signatura del Tractat de Lisboa, la llengua o les llengües a les
quals es faran traduccions dels Tractats.
17. Declaració relativa a la primacia
La Conferència recorda que, d'acord amb una jurisprudència reiterada del Tribunal de
Justícia de la Unió Europea, els Tractats i el dret adoptat per la Unió sobre la base
d'aquests prevalen sobre el dret dels estats membres, en les condicions que estableix
aquesta jurisprudència.
A més, la Conferència ha decidit incorporar a aquesta acta final el dictamen del Servei
Jurídic del Consell sobre la primacia, tal com figura en el document 11197/07 (JUR 260):
«Dictamen del Servei Jurídic del Consell
de 22 de juny de 2007
Resulta de la jurisprudència del Tribunal de Justícia que la primacia del dret comunitari
és un principi fonamental del dret comunitari. Segons el Tribunal de Justícia, aquest
principi és inherent a la naturalesa específica de la Comunitat Europea. En el moment
de la primera sentència d'aquesta jurisprudència constant (Costa/ENEL, 15 de juliol de
1964, causa 6/64 ( 7 ) el Tractat no contenia cap menció a la primacia, i encara avui
continua sense contenir-la. El fet que el principi de primacia no sigui inclòs en el futur
Tractat no canvia de cap manera l'existència d'aquest principi ni la jurisprudència
existent del Tribunal de Justícia.»
18. Declaració relativa a la delimitació de les competències
La Conferència subratlla que, de conformitat amb el sistema de repartiment de
competències entre la Unió i els estats membres que preveuen el Tractat de la Unió
Portal Jurídic de Catalunya
Europea i el Tractat de funcionament de la Unió Europea, les competències que els
Tractats no hagin atribuït a la Unió han de ser dels estats membres.
Quan els Tractats atribueixin a la Unió una competència compartida amb els estats
membres en un àmbit determinat, els estats membres han d'exercir la seva competència
en la mesura en què la Unió no hagi exercit la seva o hagi decidit deixar d'exercir-la.
Aquesta última situació es planteja quan les institucions competents de la Unió decideixen
derogar un acte legislatiu, en particular per garantir millor el respecte constant dels
principis de subsidiarietat i proporcionalitat. El Consell, a iniciativa d'un o diversos dels
seus membres (representants dels estats membres) i de conformitat amb l'article 241 del
Tractat de funcionament de la Unió Europea, pot demanar a la Comissió que presenti
propostes de derogació d'un acte legislatiu. La Conferència es congratula que la Comissió
declari que concedirà una atenció especial a aquestes sol·licituds.
De la mateixa manera, els representants dels governs dels estats membres, reunits en una
conferència intergovernamental, poden decidir d'acord amb el procediment de revisió
ordinari que preveuen els apartats 2 a 5 de l'article 48 del Tractat de la Unió Europea,
modificar els Tractats en els quals es fonamenta la Unió, fins i tot per augmentar o reduir
les competències atribuïdes a la Unió en aquests Tractats.
19. Declaració relativa a l'article 8 del Tractat de funcionament de la Unió
Europea
La Conferència convé que, en el seu interès general per eliminar les desigualtats entre la
dona i l'home, la Unió tractarà en les seves diferents polítiques de combatre la violència
domèstica en totes les seves formes. Cal que els estats membres adoptin totes les mesures
necessàries per prevenir i castigar aquests actes delictius i per prestar suport i protecció a
les víctimes.
20. Declaració relativa a l'article 16 del Tractat de funcionament de la Unió
Europea
La Conferència declara que, sempre que les normes sobre protecció de dades de caràcter
personal que s'hagin d'adoptar d'acord amb l'article 16 puguin tenir una repercussió
directa en la seguretat nacional, s'hauran de tenir degudament en compte les
característiques específiques de la qüestió. La Conferència recorda que la legislació
aplicable actualment (vegeu, en particular, la Directiva 95/46/CE) conté excepcions
específiques sobre això.
21. Declaració relativa a la protecció de dades de caràcter personal en l'àmbit de la
cooperació judicial en matèria penal i de la cooperació policial
La Conferència reconeix que es podrien requerir unes normes específiques per a la
protecció de dades de caràcter personal i la lliure circulació d'aquestes dades en els àmbits
de la cooperació judicial en matèria penal i de la cooperació policial que es basin en
l'article 16 del Tractat de funcionament de la Unió Europea, per raó de la naturalesa
específica d'aquests àmbits.
22. Declaració relativa als articles 48 i 79 del Tractat de funcionament de la Unió
Europea
La Conferència considera que, si un projecte d'acte legislatiu basat en l'apartat 2 de
l'article 79 perjudica aspectes fonamentals del sistema de seguretat social d'un Estat
membre, com el seu àmbit d'aplicació, cost o estructura financera, o afecta l'equilibri
financer d'aquest sistema, segons recull el paràgraf segon de l'article 48, s'han de tenir
degudament en compte els interessos d'aquest Estat membre.
Portal Jurídic de Catalunya
23. Declaració relativa al paràgraf segon de l'article 48 del Tractat de
funcionament de la Unió Europea
La Conferència recorda que, en aquest cas, de conformitat amb el que disposa l'apartat 4
de l'article 15 del Tractat de la Unió Europea, el Consell Europeu es pronuncia per
consens.
24. Declaració relativa a la personalitat jurídica de la Unió Europea
La Conferència confirma que el fet que la Unió Europea tingui personalitat jurídica no
autoritza de cap manera la Unió a legislar o actuar més enllà de les competències que els
estats membres li han atribuït en els Tractats.
25. Declaració relativa als articles 75 i 215 del Tractat de funcionament de la Unió
Europea
La Conferència recorda que el respecte dels drets i les llibertats fonamentals implica, en
particular, que es presti l'atenció deguda a la protecció i al respecte del dret de les persones
físiques o de les entitats de què es tracti a gaudir de les garanties que preveu la llei. Per a
això, i per tal de garantir un control jurisdiccional estricte de les decisions per les quals
s'imposin mesures restrictives a una persona física o a una entitat, aquestes decisions s'han
de basar en uns criteris clars i precisos. Aquests criteris s'haurien d’ajustar a l'especificitat
de cadascuna de les mesures restrictives.
26. Declaració relativa a la no participació d'un Estat membre en una mesura
basada en el títol V de la tercera part del Tractat de funcionament de la Unió
Europea
La Conferència declara que quan un Estat membre opti per no participar en una mesura
basada en el títol V de la tercera part del Tractat de funcionament de la Unió Europea, el
Consell ha de mantenir un ampli debat sobre les repercussions i els possibles efectes de
la no participació d'aquest Estat membre en la mesura.
A més, qualsevol Estat membre pot convidar la Comissió a examinar la situació sobre la
base de l'article 116 del Tractat de funcionament de la Unió Europea.
Els paràgrafs anteriors s'entenen sense perjudici de la possibilitat que un Estat membre
elevi al Consell Europeu aquesta qüestió.
27. Declaració relativa al paràgraf segon de l'apartat 1 de l'article 85 del Tractat
de funcionament de la Unió Europea
La Conferència considera que els reglaments a què es refereix el paràgraf segon de
l'apartat 1 de l'article 85 del Tractat de funcionament de la Unió Europea haurien de tenir
en compte les normes i pràctiques nacionals relatives a l'inici d'investigacions penals.
28. Declaració relativa a l'article 98 del Tractat de funcionament de la Unió
Europea
La Conferència fa avinent que les disposicions de l'article 98 s'han d'aplicar d'acord amb
la pràctica actual. La frase «les mesures (…) necessàries per compensar els desavantatges
econòmics que la divisió d'Alemanya ocasiona a l'economia de determinades regions de
la República Federal, afectades per aquesta divisió» s'ha d'interpretar d'acord amb la
jurisprudència existent del Tribunal de Justícia de la Unió Europea.
29. Declaració relativa a la lletra c) de l'apartat 2 de l'article 107 del Tractat de
funcionament de la Unió Europea
Portal Jurídic de Catalunya
La Conferència remarca que la lletra c) de l'apartat 2 de l'article 107 s'ha d'interpretar
d'acord amb la jurisprudència existent del Tribunal de Justícia de la Unió Europea en
matèria d'aplicabilitat d'aquestes disposicions als ajuts concedits a determinades regions
de la República Federal d'Alemanya afectades per l'antiga divisió d'Alemanya.
30. Declaració relativa a l'article 126 del Tractat de funcionament de la Unió
Europea
Pel que fa a l'article 126, la Conferència confirma que els dos pilars de la política
econòmica i pressupostària de la Unió i dels estats membres consisteixen a enfortir el
potencial de creixement i garantir unes situacions pressupostàries sanejades. El Pacte
d'estabilitat i creixement és un instrument important per aconseguir aquests objectius.
La Conferència reitera la seva adhesió a les disposicions relatives al Pacte d'estabilitat i
creixement, que constitueixen el marc en què s'ha d'efectuar la coordinació de les
polítiques pressupostàries dels estats membres.
La Conferència confirma que un sistema basat en normes és la millor garantia que els
compromisos es compleixin i que tots els estats membres siguin tractats en condicions
d'igualtat.
Dins d'aquest marc, la Conferència reitera així mateix la seva adhesió als objectius de
l'estratègia de Lisboa: creació d'ocupació, reformes estructurals i cohesió social.
La Unió té l'objecte d'aconseguir un creixement econòmic equilibrat i l'estabilitat dels
preus. Les polítiques econòmiques i pressupostàries han d'establir, per tant, les prioritats
adequades en matèria de reformes econòmiques, innovació, competitivitat i enfortiment
de la inversió privada i del consum en les fases de creixement econòmic feble. Això
s'hauria de reflectir en les orientacions de les decisions pressupostàries, tant a escala
nacional com de la Unió, en particular mitjançant la reestructuració dels ingressos i les
despeses públics, dins del respecte de la disciplina pressupostària, de conformitat amb els
Tractats i amb el Pacte d'estabilitat i creixement.
Els desafiaments pressupostaris i econòmics amb què s'enfronten els estats membres
posen en relleu la importància d'una política pressupostària sanejada al llarg de tot cicle
econòmic.
La Conferència convé que els estats membres haurien d'aprofitar activament els períodes
de recuperació econòmica per consolidar les seves finances públiques i millorar la seva
situació pressupostària. L'objectiu és aconseguir de manera gradual un superàvit
pressupostari en períodes favorables i crear el marge necessari per fer front a les fases de
recessió i contribuir així a la viabilitat a llarg termini de les finances públiques.
Els estats membres esperen amb interès les possibles propostes de la Comissió, així com
noves contribucions dels estats membres encaminades a reforçar i aclarir l'aplicació del
Pacte d'estabilitat i creixement. Els estats membres han de prendre totes les mesures
necessàries per augmentar el potencial de creixement de les seves economies. La millora
de la coordinació de la política econòmica podria afavorir aquest objectiu. Aquesta
Declaració no prejutja el debat futur sobre el Pacte d'estabilitat i creixement.
31. Declaració relativa a l'article 156 del Tractat de funcionament de la Unió
Europea
La Conferència confirma que les polítiques que descriu l'article 156 són essencialment
competència dels estats membres. Les mesures de foment i de coordinació que s'hagin de
prendre a escala de la Unió de conformitat amb el que disposa aquest article revesteixen
Portal Jurídic de Catalunya
un caràcter complementari. Pretenen reforçar la cooperació entre estats membres i no
harmonitzar els sistemes nacionals. Les garanties i els usos vigents en cada Estat membre
pel que fa a la responsabilitat dels interlocutors socials no es veuen afectats.
Aquesta Declaració s'entén sense perjudici de les disposicions dels Tractats que
atribueixen competències a la Unió, inclòs l'àmbit social.
32. Declaració relativa a la lletra c) de l'apartat 4 de l'article 168 del Tractat de
funcionament de la Unió Europea
La Conferència declara que les mesures que s'adoptin en aplicació de la lletra c) de
l'apartat 4 de l'article 168 han de respectar els aspectes comuns de seguretat i han de tenir
com a objectiu establir normes elevades de qualitat i seguretat quan, en cas que no sigui
així, les normes nacionals que afecten el mercat interior representin un obstacle per assolir
un nivell elevat de protecció de la salut humana.
33. Declaració relativa a l'article 174 del Tractat de funcionament de la Unió
Europea
La Conferència considera que l'expressió «regions insulars» a què fa referència l'article
174 pot designar així mateix estats insulars en la seva totalitat, sempre que reuneixin les
condicions necessàries.
34. Declaració relativa a l'article 179 del Tractat de funcionament de la Unió
Europea
La Conferència convé que l'acció de la Unió en l'àmbit de la recerca i el desenvolupament
tecnològic ha de tenir degudament en compte les orientacions i opcions fonamentals
contingudes en les polítiques de recerca dels estats membres.
35. Declaració relativa a l'article 194 del Tractat de funcionament de la Unió
Europea
La Conferència considera que l'article 194 no afecta el dret dels estats membres a adoptar
les disposicions necessàries per garantir el seu proveïment energètic en les condicions
que estableix l'article 347.
36. Declaració relativa a l'article 218 del Tractat de funcionament de la Unió
Europea sobre la negociació i la subscripció d'acords internacionals pels estats
membres en relació amb l'espai de llibertat, seguretat i justícia
La Conferència confirma que els estats membres poden negociar i formalitzar acords amb
tercers països o organitzacions internacionals en els àmbits a què fan referència els
capítols 3, 4 i 5 del títol V de la tercera part, sempre que aquests acords s'ajustin al dret
de la Unió.
37. Declaració relativa a l'article 222 del Tractat de funcionament de la Unió
Europea
Sense perjudici de les mesures adoptades per la Unió per complir l'obligació de solidaritat
respecte d'un Estat membre que sigui objecte d'un atac terrorista o víctima d'una catàstrofe
natural o d'origen humà, cap de les disposicions de l'article 222 pretén afectar el dret d'un
altre Estat membre d'escollir els mitjans més apropiats per complir l'obligació de
solidaritat respecte d'aquest Estat membre.
38. Declaració relativa a l'article 252 del Tractat de funcionament de la Unió
Europea sobre el nombre d'advocats generals del Tribunal de Justícia
Portal Jurídic de Catalunya
La Conferència declara que si, en virtut del paràgraf primer de l'article 252 del Tractat de
funcionament de la Unió Europea, el Tribunal de Justícia sol·licita augmentar de tres el
nombre d'advocats generals (és a dir, onze en comptes de vuit), el Consell, per unanimitat,
ha de donar el seu acord sobre aquest augment.
En aquest cas, la Conferència acorda que Polònia, com ja és el cas d'Alemanya, França,
Itàlia, Espanya i el Regne Unit, ha de tenir un advocat general permanent i no ha de
participar ja en el sistema rotatori. D'altra banda, el sistema de rotació actual ha d’afectar
cinc advocats generals en comptes de tres.
39. Declaració relativa a l'article 290 del Tractat de funcionament de la Unió
Europea
La Conferència remarca la intenció de la Comissió de continuar consultant experts
nomenats pels estats membres per a l'elaboració dels seus projectes d'actes delegats en
l'àmbit dels serveis financers, de conformitat amb la pràctica establerta.
40. Declaració relativa a l'article 329 del Tractat de funcionament de la Unió
Europea
La Conferència declara que, quan un establiment sol·licita una cooperació reforçada, els
estats membres poden indicar si ja en aquest moment tenen intenció que s'apliqui l'article
333, que disposa l'ampliació de la votació per majoria qualificada, o de recórrer al
procediment legislatiu ordinari.
41. Declaració relativa a l'article 352 del Tractat de funcionament de la Unió
Europea
La Conferència declara que la referència que fa l'apartat 1 de l'article 352 del Tractat de
funcionament de la Unió Europea als objectius de la Unió remet als objectius que
enuncien els apartats 2 i 3 de l'article 3 del Tractat de la Unió Europea i als objectius que
enuncia l'apartat 5 de l'article 3 d'aquest Tractat, relatiu a l'acció exterior, en virtut de la
cinquena part del Tractat de funcionament de la Unió Europea. Per consegüent, una acció
basada en l'article 352 del Tractat de funcionament de la Unió Europea no pot perseguir
únicament els objectius que preveu l'apartat 1 de l'article 3 del Tractat de la Unió Europea.
Sobre això, la Conferència assenyala que, de conformitat amb l'apartat 1 de l'article 31
del Tractat de la Unió Europea, no es poden adoptar actes legislatius en l'àmbit de la
política exterior i de seguretat comuna.
42. Declaració relativa a l'article 352 del Tractat de funcionament de la Unió
Europea
La Conferència subratlla que, de conformitat amb la jurisprudència reiterada del Tribunal
de Justícia de la Unió Europea, l'article 352 del Tractat de funcionament de la Unió
Europea, que forma part integrant d'un ordenament institucional basat en el principi de
les competències d'atribució, no pot servir de base per ampliar l'àmbit de les competències
de la Unió més enllà del marc general que estableixen les disposicions dels Tractats en el
seu conjunt, en particular aquelles per les quals es defineixen les funcions i accions de la
Unió. Aquest article en cap cas no pot servir de base per adoptar disposicions que tinguin
per efecte, en essència, per les seves conseqüències, modificar els Tractats sense seguir
el procediment que aquests fixen amb aquesta finalitat.
43. Declaració relativa a l'apartat 6 de l'article 355 del Tractat de funcionament de
la Unió Europea
Portal Jurídic de Catalunya
Les altes parts contractants convenen que el Consell Europeu, en aplicació de l'apartat 6
de l'article 355, ha d'adoptar una decisió que doni lloc a la modificació de l'Estatut de
Mayotte respecte de la Unió, per tal que aquest territori passi a ser una regió
ultraperifèrica en el sentit de l'apartat 1 de l'article 355 i de l'article 349, quan les autoritats
franceses notifiquin al Consell Europeu i a la Comissió que així ho permet l'evolució en
curs de l'estatut intern de l'illa.
B. DECLARACIONS RELATIVES A PROTOCOLS ANNEXOS ALS
TRACTATS
44. Declaració relativa a l'article 5 del Protocol sobre el cabal de Schengen integrat
en el marc de la Unió Europea
La Conferència remarca que l'Estat membre que hagi notificat, d'acord amb l'apartat 2 de
l'article 5 del Protocol sobre el cabal de Schengen integrat en el marc de la Unió Europea,
el desig de no participar en una proposta o iniciativa, pot retirar aquesta notificació en
qualsevol moment abans que s'adopti la mesura per desplegar el cabal de Schengen.
45. Declaració relativa a l'apartat 2 de l'article 5 del Protocol sobre el cabal de
Schengen integrat en el marc de la Unió Europea
La Conferència declara que, sempre que el Regne Unit o Irlanda indiqui al Consell la
intenció de no participar en una mesura per desplegar una part del cabal de Schengen en
la qual l'un o l'altre participi, el Consell ha de tenir un ampli debat sobre les possibles
repercussions de la no participació d'aquest Estat membre en la mesura. El debat en el si
del Consell s'ha de fer en vista de les indicacions facilitades per la Comissió sobre la
relació entre la proposta i el cabal de Schengen.
46. Declaració relativa a l'apartat 3 de l'article 5 del Protocol sobre el cabal de
Schengen integrat en el marc de la Unió Europea
La Conferència recorda que, si el Consell no pren cap decisió després d'un primer debat
sobre el fons de la qüestió, la Comissió pot presentar una proposta modificada perquè el
Consell faci un nou examen addicional de fons en el termini de quatre mesos.
47. Declaració relativa als apartats 3, 4 i 5 de l'article 5 del Protocol sobre el cabal
de Schengen integrat en el marc de la Unió Europea
La Conferència remarca que les condicions que es determinin en la decisió a què es
refereixen els apartats 3, 4 i 5 de l'article 5 del Protocol sobre el cabal de Schengen integrat
en el marc de la Unió Europea poden comportar que l'Estat membre de què es tracti
suporti les conseqüències financeres directes que es puguin derivar, necessàriament i
inevitablement, de la seva decisió de deixar de participar en la totalitat o una part del cabal
a què fa referència qualsevol decisió adoptada pel Consell d'acord amb l'article 4 d'aquest
Protocol.
48. Declaració relativa al Protocol sobre la posició de Dinamarca
La Conferència remarca que Dinamarca declara, en relació amb els actes jurídics que el
Consell adopti per si mateix o conjuntament amb el Parlament Europeu i que continguin
disposicions aplicables a Dinamarca, així com disposicions que no li siguin aplicables per
tenir una base jurídica a la qual s'apliqui la part I del Protocol sobre la posició de
Dinamarca, que no utilitzarà el seu dret de vot per impedir l'adopció de les disposicions
que no li siguin aplicables.
Portal Jurídic de Catalunya
La Conferència remarca, així mateix, que Dinamarca, basant-se en la Declaració de la
Conferència relativa a l'article 222, declara que la seva participació en accions o actes
jurídics en aplicació de l'article 222 es durà a terme de conformitat amb les parts I i II del
Protocol sobre la posició de Dinamarca.
49. Declaració relativa a Itàlia
La Conferència fa avinent que el Protocol relatiu a Itàlia, annex al Tractat constitutiu de
la Comunitat Econòmica Europea de 1957, modificat en ocasió de l'adopció del Tractat
de la Unió Europea, estipulava que:
«LES ALTES PARTS CONTRACTANTS,
VOLENT resoldre determinats problemes particulars que afecten Itàlia,
HAN CONVINGUT en les disposicions següents, que s'han d'incorporar com a annex al
Tractat:
ELS ESTATS MEMBRES DE LA COMUNITAT
PRENEN NOTA del fet que el Govern italià ha emprès l'execució d'un programa
decennal d'expansió econòmica, que té l'objecte de corregir els desequilibris estructurals
de l'economia italiana, en particular equipant les zones menys desenvolupades del sud i
de les illes i creant nous llocs de treball a fi d'eliminar la desocupació,
RECORDEN que aquest programa del Govern italià ha estat pres en consideració i
aprovat pel que fa als seus principis i objectius per les organitzacions de cooperació
internacional de les quals són membres,
RECONEIXEN que, en interès comú, s'han d'assolir els objectius del programa italià,
ACORDEN, per tal de facilitar al Govern italià l'acompliment d'aquesta tasca, recomanar
a les institucions de la Comunitat que apliquin tots els mecanismes i procediments que
preveu el Tractat, recorrent, en especial, a l’autorització adequada dels recursos del Banc
Europeu d'Inversions i del Fons Social Europeu,
SÓN DEL PARER que les institucions de la Comunitat han de tenir en compte, en aplicar
el Tractat, l'esforç que l'economia italiana haurà de fer els anys vinents i la conveniència
d'evitar que es produeixin tensions perilloses, de manera especial en la balança de
pagaments o en el nivell d'ocupació, que podrien comprometre l'aplicació d'aquest Tractat
a Itàlia,
RECONEIXEN en particular, que, en cas d'aplicació dels articles 109 H i 109 I, caldrà
procurar que les mesures sol·licitades al Govern italià garanteixin el compliment del seu
programa d'expansió econòmica i d'increment del nivell de vida de la població.».
50. Declaració relativa a l'article 10 del Protocol sobre les disposicions transitòries
La Conferència convida el Parlament Europeu, el Consell i la Comissió, en el marc de les
seves atribucions respectives, a esforçar-se per adoptar, en els casos pertinents i, en la
mesura que sigui possible, en el termini de cinc anys a què fa referència l'apartat 3 de
l'article 10, del Protocol sobre les disposicions transitòries, actes jurídics que modifiquin
o substitueixin els actes que preveu l'apartat 1 de l'article 10 d'aquest Protocol.
Portal Jurídic de Catalunya
C. DECLARACIONS D'ESTATS MEMBRES
51. Declaració del Regne de Bèlgica relativa als parlaments nacionals
Bèlgica precisa que, en virtut del seu dret constitucional, tant la Cambra de Representants
i el Senat del Parlament Federal com les assemblees parlamentàries de les comunitats i
regions actuen, en funció de les competències exercides per la Unió, com a components
del sistema parlamentari nacional o cambres del Parlament nacional.
52. Declaració del Regne de Bèlgica, de la República de Bulgària, de la República
Federal d'Alemanya, de la República Hel·lènica, del Regne d'Espanya, de la
República Italiana, de la República de Xipre, de la República de Lituània, del
Gran Ducat de Luxemburg, de la República d'Hongria, de la República de Malta,
de la República d'Àustria, de la República Portuguesa, de Romania, de la
República d'Eslovènia i de la República d'Eslovàquia relativa als símbols de la
Unió Europea
Bèlgica, Bulgària, Alemanya, Grècia, Espanya, Itàlia, Xipre, Lituània, Luxemburg,
Hongria, Malta, Àustria, Portugal, Romania, Eslovènia i Eslovàquia declaren que la
bandera que representa un cercle de dotze estrelles daurades sobre fons blau, l'himne pres
de l'«Himne a l'Alegria» de la Novena Simfonia de Ludwig van Beethoven, la divisa
«►C2 Unida en la diversitat◄», l'euro com a moneda de la Unió Europea i el Dia
d'Europa el 9 de maig han de continuar sent, per a ells, els símbols de la pertinença
comuna dels ciutadans a la Unió Europea i de la seva relació amb aquesta.
53. Declaració de la República Txeca relativa a la Carta dels drets fonamentals de
la Unió Europea
1. La República Txeca recorda que les disposicions de la Carta dels drets fonamentals de la
Unió Europea estan dirigides a les institucions i els òrgans de la Unió Europea dins del
respecte del principi de subsidiarietat i del repartiment de competències entre la Unió
Europea i els seus estats membres tal com ha estat refermat en la Declaració (núm. 18)
relativa a la delimitació de les competències. La República Txeca subratlla que les
disposicions de la Carta estan dirigides als estats membres únicament quan apliquin el
dret de la Unió i no quan adoptin i apliquin el dret nacional independentment del dret de
la Unió.
2. La República Txeca subratlla igualment que la Carta no amplia l'àmbit d'aplicació del dret
de la Unió i no crea cap competència nova per a la Unió. La Carta no redueix l'àmbit
d'aplicació del dret nacional i no limita cap competència actual de les autoritats nacionals
en aquest àmbit.
3. La República Txeca destaca que, en la mesura en què la Carta reconegui els drets i els
principis fonamentals resultants de les tradicions constitucionals comunes als estats
membres, aquests drets i principis s'han d'interpretar en harmonia amb les tradicions
esmentades.
4. La República Txeca subratlla, a més, que cap de les disposicions de la Carta no es pot
interpretar com a limitadora o lesiva dels drets humans i les llibertats fonamentals
reconeguts, en el seu àmbit d'aplicació respectiu, pel dret de la Unió i els convenis
internacionals dels quals són part la Unió o tots els estats membres, i, en particular, el
Conveni europeu per a la protecció dels drets humans i de les llibertats fonamentals, així
com per les constitucions dels estats membres.
Portal Jurídic de Catalunya
54. Declaració de la República Federal d'Alemanya, d'Irlanda, de la República
d'Hongria, de la República d'Àustria i del Regne de Suècia
Alemanya, Irlanda, Hongria, Àustria i Suècia assenyalen que les disposicions essencials
del Tractat constitutiu de la Comunitat Europea de l'Energia Atòmica no s'han modificat
substancialment des de la seva entrada en vigor i s'han d'actualitzar. Per tant, són
favorables a la idea de celebrar una conferència de representants dels governs dels estats
membres, que s'hauria de convocar com més aviat millor.
55. Declaració del Regne d'Espanya i del Regne Unit de Gran Bretanya i d’Irlanda
del Nord
Els Tractats s'apliquen a Gibraltar com a territori europeu les relacions exteriors del qual
assumeix un Estat membre. Això no implica cap modificació de les posicions respectives
dels estats membres de què es tracta.
56. Declaració d'Irlanda relativa a l'article 3 del Protocol sobre la posició del
Regne Unit i Irlanda respecte de l'espai de llibertat, seguretat i justícia
Irlanda afirma el seu compromís amb la Unió com a espai de llibertat, seguretat i justícia
dins del respecte als drets fonamentals i als diferents sistemes i tradicions jurídics dels
estats membres, en el marc del qual s'ofereix als ciutadans un alt grau de seguretat.
En conseqüència, Irlanda declara la ferma intenció d'exercir el dret que l'assisteix, en
virtut de l'article 3 del Protocol sobre la posició del Regne Unit i d'Irlanda respecte de
l'espai de llibertat, seguretat i justícia, per participar, sempre que sigui possible, en
l'adopció de mesures que entren en l'àmbit del títol V de la tercera part del Tractat de
funcionament de la Unió Europea.
En particular, Irlanda participarà sempre que sigui possible en mesures de l'àmbit de la
cooperació policial.
A més, Irlanda recorda que, de conformitat amb l'article 8 del Protocol, pot notificar per
escrit al Consell el seu desig de no continuar acollint-se a les disposicions del Protocol.
Irlanda té intenció de revisar el funcionament d'aquestes disposicions en un termini de
tres anys des de l'entrada en vigor del Tractat de Lisboa.
57. Declaració de la República Italiana relativa a la composició del Parlament
Europeu
Itàlia fa constar que de conformitat amb els articles 10 i 14 del Tractat de la Unió Europea,
el Parlament Europeu està compost per representants dels ciutadans de la Unió, la
representació dels quals està assegurada de manera decreixentment proporcional.
Itàlia fa constar igualment que, en virtut de l'article 9 del Tractat de la Unió Europea i de
l'article 20 del Tractat de funcionament de la Unió Europea, és ciutadà de la Unió
qualsevol persona que tingui la nacionalitat d'un Estat membre.
Per consegüent, Itàlia considera que, sense perjudici de la decisió relativa a la legislatura
2009-2014, qualsevol decisió adoptada pel Consell Europeu, a iniciativa del Parlament
Europeu i amb la seva aprovació, per la qual es fixi la composició del Parlament Europeu,
ha de respectar els principis que preveu el paràgraf primer de l'apartat 2 de l'article 14 del
Tractat de la Unió Europea.
58. Declaració de la República de Letònia, de la República d'Hongria i de la
República de Malta relativa a l'ortografia del nom de la moneda única en els
Tractats
Portal Jurídic de Catalunya
Sense perjudici de l'ortografia unificada del nom de la moneda única de la Unió Europea
a què fan referència els Tractats, tal com figura en els bitllets i en les monedes, Letònia,
Hongria i Malta declaren que l'ortografia del nom de la moneda única, inclosos els seus
derivats, emprada en el text en letó, en hongarès i en maltès dels Tractats, no té cap efecte
en les normes vigents de les llengües letona, hongaresa i maltesa.
59. Declaració del Regne dels Països Baixos relativa a l'article 312 del Tractat de
funcionament de la Unió Europea
El Regne dels Països Baixos aprovarà una decisió a què es refereix el paràgraf segon de
l'apartat 2 de l'article 312 del Tractat de funcionament de la Unió Europea una vegada
que, mitjançant una revisió de la decisió que preveu el paràgraf tercer de l'article 311
d'aquest Tractat, s'hagi ofert als Països Baixos una solució satisfactòria de la seva situació
de pagaments neta negativa, excessiva respecte al pressupost de la Unió.
60. Declaració del Regne dels Països Baixos relativa a l'article 355 del Tractat de
funcionament de la Unió Europea
El Regne dels Països Baixos declara que només s'han de presentar iniciatives per a una
decisió com la que preveu l'apartat 6 de l'article 355, encaminada a modificar l'Estatut de
les Antilles Neerlandeses o d'Aruba respecte de la Unió, sobre la base d'una decisió
adoptada de conformitat amb l'Estatut del Regne dels Països Baixos.
61. Declaració de la República de Polònia relativa a la Carta dels drets
fonamentals de la Unió Europea
La Carta no afecta de cap manera el dret dels estats membres a legislar en l'àmbit de la
moral pública, del dret de família, així com de la protecció de la dignitat humana i del
respecte de la integritat humana física i moral.
62. Declaració de la República de Polònia relativa al Protocol sobre l'aplicació de
la Carta dels drets fonamentals de la Unió Europea a Polònia i al Regne Unit
Tenint present la tradició del moviment social «Solidaritat» i la seva notable contribució
a la lluita pels drets socials i del treball, Polònia declara que respecta plenament aquests
drets, d'acord amb el que estableix el dret de la Unió, i en particular els que refermen el
títol IV de la Carta dels drets fonamentals de la Unió Europea.
63. Declaració del Regne Unit de Gran Bretanya i d’Irlanda del Nord relativa a la
definició del terme «nacionals»
Respecte als Tractats i al Tractat constitutiu de la Comunitat Europea de l'Energia
Atòmica, i a qualsevol acte derivat dels Tractats esmentats o que aquests Tractats
mantinguin en vigor, el Regne Unit reitera la seva declaració del 31 de desembre de 1982
sobre la definició del terme «nacionals», amb l'excepció que la referència als «ciutadans
dels territoris dependents britànics» s'ha d'entendre en el sentit de «ciutadans dels
territoris d'ultramar britànics».
64. Declaració del Regne Unit de Gran Bretanya i d’Irlanda del Nord relativa al
dret de vot en les eleccions al Parlament Europeu
El Regne Unit observa que ni l'article 14 del Tractat de la Unió Europea ni altres
disposicions dels Tractats tenen per finalitat modificar la base del dret de vot per a les
eleccions al Parlament Europeu.
65. Declaració del Regne Unit de Gran Bretanya i d’Irlanda del Nord relativa a
l'article 75 del Tractat de funcionament de la Unió Europea
Portal Jurídic de Catalunya
El Regne Unit abona plenament una actuació enèrgica pel que fa a l'adopció de sancions
financeres encaminades a prevenir i combatre el terrorisme i les activitats connexes. En
conseqüència, declara que té intenció d'acollir-se al dret que l'assisteix en virtut de l'article
3 del Protocol sobre la posició del Regne Unit i d'Irlanda respecte de l'espai de llibertat,
seguretat i justícia, per participar en l'adopció de totes les propostes que es presentin en
virtut de l'article 75 del Tractat de funcionament de la Unió Europea.
